<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Egy hirhedett kalandor a
tizenhetedik századból by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 span.smaller {
 font-size: 75%;
 line-height: 200%;
}

h2 span.smaller {
 font-size: 80%;
 line-height: 300%;
}

div.chapter+p {
 text-indent: 0;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.hand {
  position: relative;
  width: 5em;
  padding: 0em 1em;
  border-bottom: 1px solid black;
}

.hand:before {
  content: " ";
  position: absolute;
  z-index: -1;
  top: -5px;
  left: 0px;
  right: 0px;
  bottom: -5px;
  border-bottom: 1px solid black;
}

.hand p {
  margin: 0;
}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of Egy hirhedett kalandor a tizenhetedik századból, by Mór Jókai</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: Egy hirhedett kalandor a tizenhetedik századból</p>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Mór Jókai</div>

<div style='display:block; margin:1em 0'>Release Date: July 7, 2021 [eBook #65788]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK EGY HIRHEDETT KALANDOR A TIZENHETEDIK SZÁZADBÓL ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_289">289</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXV. KÖTET</span></p>
<p class="center"><span class="caption">EGY HIRHEDETT KALANDOR A
TIZENHETEDIK SZÁZADBÓL</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>EGY HIRHEDETT KALANDOR<br />
<span class="smaller">A TIZENHETEDIK SZÁZADBÓL</span></h1>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2><span class="smaller">ELSŐ RÉSZ.</span><br />
OSTROM ALATT.</h2>
<h3>I. Fejezet és bevezetés.<br />
A TŰZKORSÓ.</h3>
<p>Regényes történethalmazunknak hőse egy «constabler». Nem annak a
hasznos osztálynak a tagja, mely napjainkban azon feladat
teljesítésére született, hogy a budapesti lánczhid két végénél a
szekereket figyelmeztesse, hogy «jobbra kerülj, balra térj!» hanem
inkább egy olyan testületnek a vezetője, melynek egyenesen az a
feladata, hogy kárt tegyen s minél több pusztítást tesz, annál
nagyobb a jutalma, dicsérete: vulgo tüzértiszt.</p>
<p>A krónika csak keresztnevét jegyezte föl: «Hugó». Bizonyosan
kimélni akarta az atyafiságát.</p>
<p>Hugó az ehrenbreitsteini legszélső montalambert-torony ütegeinek
volt a parancsnoka az 1688-ki hadjáratban, mikor a francziák
Coblenczet ostromolták.</p>
<p>Coblencz és Ehrenbreitstein a Rhénus két partján úgy feküsznek
egymással szemközt, mint Pest és Buda. A Gellérthegy épen úgy néz
le reánk, mint az ehrenbreitsteini fellegvár Coblenczre. Ez a város
is köröskörül meg van erősítve s megszokta már, hogy hol franczia,
hol porosz, hol osztrák, hol svéd vegye ostrom alá.</p>
<p>Ezúttal a francziák lövették kegyetlenül s nagyon sok kárt
tettek az «ó-városban». Különösen följegyzésre méltó volt az, hogy
gyujtó golyóik a városparancsnok és a fejedelem lakásait mindenütt
föltalálták. Akárhogyan változtatták <span class="pagenum"><a name=
"Page_2" id="Page_2">-2-</a></span> meg azok a tanyájukat, a
franczia megtudta, s ámbár kivülről nem láthatott bele a városba,
mégis odatalált a golyóival.</p>
<p>Ebben valami boszorkányságnak kell lenni.</p>
<p>Hugó montalambert-tornya a legveszélyesebb pontját képezte az
ehrenbreitsteini vár azon oldalának, a honnan az megtámadható volt.
De annál nagyobb dicsőség volt annak védelmezése. A
montalambert-torony ugyanis nem valami olyan nyurga épület, a mit
«falunyelé»-nek szoktak nevezni; hanem egy mindenféle zegzug
sánczokból, falakból összebonyolított mértani ábra, melynek egyik
oldala a másikat védelmezi, s annak minden oldalából ágyúk néznek
egymással farkasszemet, míg a tetején furfangos barbatták
messzehordó lövegek terhét viselik.</p>
<p>S a hajdankori ágyúval bánás nem volt olyan együgyű tréfa, mint
a mostani Krupp és Uchatius lövegekkel való mesterkedés.</p>
<p>Már az maga egy tudomány volt, hogyan kelljen egy fehéren izzóvá
tüzesített ágyúgolyót a kemenczéből kivenni, azt a hosszú
csatakigyónak a gyomrába betömni, s ha az ágyú elsütése után a
golyó beleragadt az ágyú torkába, nem jött ki, mindenféle
dugóhuzókkal, pelikánokkal, csiptetőkkel onnan megint kikaparni;
minden lövés után egy furfangos eszközzel, mely hasonlít a
Merkur-pálczához, az ágyú «lelkét» megvizsgálni, ha nem ütött-e
lyukat rajta a kódorgó teke? hanem hát ebbe mégis csak
beletanulhatott valaki, ha nem is volt valami nagy lángész. Az
«elefánt»-tal is megbarátkozhatott hosszas tapasztalat után, s ha
értett a quadranshoz kellőleg, úgy nem hiába lövöldözte ki belőle a
nehéz bombákat. Hanem aztán meg kell gondolni, mennyi ügyesség és
tapasztalat kellett ehhez egy constablernek, hogy ez olyan
stratagémákkal kudarczot ne valljon, a minők a «tűzpajzs», mely
harminczöt likból pattantott ki ugyanannyi golyót a közeledő
ellenségre; túltett ezen még az «ostromhordó», melynek két kereke
van, a henger oldalai <span class="pagenum"><a name="Page_3" id=
"Page_3">-3-</a></span> éles késekkel spékelve, a két kereke pedig
lőporral megtöltve, mikor azt az ellenségre eleresztik. Mert, ha
annak pontosan és ügyesen egyszerre gyulad meg mind a két kerekének
a tölteléke, hát akkor az, mint a veszett bika, úgy rohan az
ellenség közé, s a kit elől-utól talál, annak részint szemét,
szakállát ki- és elégeti, részint a késeivel összekaszabolja, de ha
csak az egyik kereke talál elsülni, a másik nem, akkor elkezd mint
a búgatyú pörögni az alvamaradt kereke körül, míg a tüzében tart,
szétkergetve az egész compániát; ha pedig a másik kerék valamivel,
egy fél másodperczczel későbben fog tüzet, akkor az egész
stratagema visszafordul, s a saját gazdáját kergeti el a mezőről.
Nem szükség aztán hosszasan magyaráznunk a lánczos golyókkal való
lövöldözésnek a fortélyait; mert azt úgy is mindenki megértheti, ha
elgondolja, hogy mikor két ilyen lánczczal összekötött golyó az
ellenség közé repült, az a láncz az első katonának a nyaka körül
csavarodott, akkor a rajta levő golyó elkezdett körülkeringeni, a
mellette levő katonának egyikét előlről, másikát hátulról ütötte
orron és fültövön, és így tett mindaddig, a míg a lánczban tartott;
a mi pedig a nyeles golyókat illeti, azokért igazán örök kár, hogy
kimentek a divatból; mert az olyan volt, mintha két vas főzőkanalat
a nyeleiknél fogva karikával összekapcsoltak s aztán úgy lőtték
volna ki. Az még csak jól járt, a ki a két nyele közé jutott, mert
annak csak a torkát szorította össze; de a mellette álló két
katona, a kinek a töksije abba a két üres főzőkanálba került, mikor
az annak a fejét egymáshoz csapta, tudom, hogy holta napjáig
megemlegette azt a tréfát.</p>
<p>Azonban két legújabb találmány idézett elő a tüzérségi harczban,
(a mit akkor «arkoláj»-nak hivtak) valóságos forradalmat.</p>
<p>Az egyik német, a másik franczia találmány volt.</p>
<p>A német találmány, s ez Hugó alkotása volt, a nevezetes «fias
bomba-vető». Egy nagy mozsár, melynek a <span class=
"pagenum"><a name="Page_4" id="Page_4">-4-</a></span> középső lyuka
ötven fontos bomba számára van kiszabva, köröskörül azonban még
nyolcz kisebb üreg van, melybe csak öt fontosak vannak szánva. Mind
a kilencz golyót egyszerre viszi ki ugyanazon töltés a
bombavetőből. Képzelhetni annak a francziának a mulatságát, a ki
azt hallotta, hogy egyet lőttek, s aztán arra az egy lövésre a
bomba-emsén kívül még a nyolcz bomba-malaczot is látja a nyaka közé
potyogni! Ezzel mulattatta Hugó az ostromló francziákat.</p>
<p>Hanem aztán azok is találtak ki valamit az ő distrahálására.</p>
<p>Ez volt a «tűzkorsó».</p>
<p>Tökéletes hasonmása az azoknak a korsóknak, a miket a mi
aratóink visznek ki magukkal a tarlóra, s a mik olyan jó hűsen
tartják a vizet. Csakhogy ezekben nem viz áll, hanem tűz. Vasból
vannak, meg levén töltve valami pokolbeli keverékkel. Aztán nem egy
fogantyujok van, hanem négy, s annak is épen úgy, mint a mi vizes
korsóinknak, van egy lyuka, a min keresztül a szikrázó tűzláng csak
úgy fityfirékel elő. Arra való, hogy a hová leesik, ott a mi égni
valót talál, azt meggyujtsa. Hiszen ilyen gyujtó golyóik a
németeknek is voltak. Csakhogy ennek a tűzkorsónak még egy másik jó
tulajdonsága is volt. Mert a bombák kétféle jó tulajdonsággal
dicsekesznek. Vannak olyanok, melyek folyvást és huzamosan okádnak
olthatlan tüzet, és így gyujtogatnak; vannak mások, melyek rögtön
szétdurrannak, és így rombolnak, meg öldökölnek. A «tűzkorsó»
egyesítette mind a két kitünő virtust egymagában.</p>
<p>Előbb gyujtogatott, azután szétdurrant.</p>
<p>A gyujtó golyókon már ki tudtak fogni az ostromlók. Mikép
Munkács várának védelmezője, Zrinyi Ilona, úgy a németek is
kitalálták már azt a mesterséget, hogy mikor egy ilyen tűzprüszkölő
szörnyeteg jött, ott várták vizes marhabőrökkel, a mint leesett,
lefülelték, letakarták s mivel hogy a tűzgolyó is, mint minden
állat, él, ha lélekzetet <span class="pagenum"><a name="Page_5" id=
"Page_5">-5-</a></span> vehet, de ha nem vehet, kénytelen
megdögleni: tehát az történt velük.</p>
<p>Ámde a tűzkorsó nem engedte ezt a tréfát magán produkáltatni; a
mint a német lefogta a marhabőrével s bedugta mind a négy
orralikát, a tűzkorsó egyszerre szétdurrant s itt egy csizma, ott
egy irha; a német, a hány darabból állt, annyifelé repült.</p>
<p>Többet aztán nem volt kedvük a tűzkorsóval komázni.</p>
<p>Hanem egyszer egy ilyen a sánczba belőtt tűzkorsó, miután
kifujta a mérgét, kapta magát, nem durrant szét; épségben
maradt.</p>
<p>Azt, a mint kihült, felvették a tüzérek s odavitték Hugóhoz.</p>
<p>– No, most megtudom hát, hogy mi lakik ebben a veszedelmes
lövegben? mondá a constabler s akkor azután majd én is készítek
ehhez hasonlót a komának.</p>
<p>A tűzkorsó nyakán volt egy kalap, olyanforma, mint a kulacsnak a
száján, az bizonyosan lesrófolható volt. Hugó e fölfedezésre
meghívta a várparancsnokot, a főkapitányt, a nagyherczeget, a
városkormányzót, a tüzérségi főparancsnokot, a soltészt, meg a
syndicust, meg a fejedelem alchymistáját, hogy legyenek jelen a
tűzkorsó fölbontásánál. Azok egyenkint mind azt mondták magukban:
«elég, ha a többi ott lesz, minek menjek én oda? Hátha az a bolond
korsó akkor sül el, mikor felnyitódik?» s mindnyájan otthon
maradtak. És igy csak Hugó maga tudta meg, hogy mi volt annak a
tűzkorsónak a fenekén?</p>
<p>Hugó, miután a tűzkorsót felbontá, megtudta, hogy miféle
ördöngös mestersége van annak belül; nagyhamar öntetett hasonló
tűzkorsókat s épen úgy elkészítette, a hogy a francziák, s azokat a
fejedelem és a várparancsnok szeme láttára átlövöldözgeté a
francziák táborába. A főurak távcsöveikkel nézték és gyönyörködtek
benne, hogy talál oda a tüzes golyó, mint egy lángfarku sárkány a
megczélzott pontra; ott azután gyujt, ha arravalót talál, s végre
szétpukkan. <span class="pagenum"><a name="Page_6" id=
"Page_6">-6-</a></span></p>
<p>Egy-két tűzkorsóval megesett Hugónál is, hogy nem durrant szét a
franczia sánczok között; hanem ez a sors az ellenség lövegeivel is
közös volt: a francziáknak is mindennap veszett így kárba egypár
lövegük. Hugó rendesen behozatá az ilyen csütörtököt adott
tűzkorsókat s aztán újra megtöltve azokat, visszalövöldözé a
kölcsönadókra. Oh, azon időkben nagyon kedélyesen ment az ágyúzás.
Két ellenség szép barátságosan visszalövöldözte egymásnak a
golyóit. Derék, takarékos korszak volt! Még 1809-ben is Napoleon a
wagrami csatatéren huszonnyolczezer ellenséges ágyúgolyót szedetett
össze, s azokat lövöldöztette vissza az osztrákokra, s ha még két
napig tartott volna az ütközet, háromszor lőtte volna innen oda,
onnan ide a két ellenség ugyanazokat az ágyúgolyókat.</p>
<p>Meg is jutalmazta a fejedelem a derék constablert ezért az
eltulajdonított találmányért, felemelve hópénzét az eddigi tizenhat
tallérról húszra, s még azonfölül egy hordó dupla sörrel is
megajándékozta. A miért a főparancsnok meg is orrolt, mert ő neki
be kellett érni fehér sörrel.</p>
<p>Hugónak sok volt az irigye, de nem mertek belekötni.</p>
<p>Hugó igazi viadori termet volt; ábrázatja dúsgazdag veres
hajzatával olyan, mint egy oroszlánpofa; örökké mosolygó, soha
zavarba nem jövő. Azt senki sem haragudni, sem megijedni nem látta
soha. Bánat, szomoruság nem hagyott nyomot vonásain. Negyven év
körül volt már, s egy kicsit himlőhelyes; de azért a hol egy
elszerezni való asszony volt a szemei lőtávolában, az az övé lett!
A jó evésnek, ivásnak is nagy barátja volt. S azért nem is állta a
pénz.</p>
<p>Pedig mindenből azt válogatta, a mi a legjobb.</p>
<p>Ez az inyenczség a soltészt boszantotta nagyon. Ő, mint a
polgárőrség főparancsnoka, előljárója volt a constablernek, és
azért az mégis mindenben túltett rajta.</p>
<p>A czifra Rike, a markotányosné, a polgárőrség főparancsnokának
<span class="pagenum"><a name="Page_7" id="Page_7">-7-</a></span>
jól a körmére ütött, ha az csipkedni próbálta, a constablertől
pedig azt is eltürte, ha megölelgeté.</p>
<p>Az ostromzárolás miatt minden élelmi szer rendkívül megdrágult a
két városban: így történt, hogy a piaczon egy kövér ludat három
tallérra tartott a kofa, a mi hallatlan nagy pénz volt. A soltész
felesége alkudott rá, de nem tudta megvenni; ekkor odajött a czifra
Rike s azt mondá: «hogy adod? ide vele!» megvette s odább állt
vele.</p>
<p>A soltész megtudta, hogy a kövér ludat a czifra Rike Hugó
constabler számára sütötte ki.</p>
<p>– Hallod-e constabler, mondá másnap a soltész Hugónak, ez nem
történik Isten hírével. Te kövér ludat eszel, mikor nekem nem jut,
csak sovány sajt vagy héring a kenyér mellé; pedig soltész vagyok.
Van neked húsz tallér hópénzed, ebből nem jut mindennapra három.
Valld meg, honnan pénzelsz?</p>
<p>Erre ezt mondta neki a constabler:</p>
<p>– Látod soltész, ha én téged most bolonddá akarnálak tenni, hát
azt mondhatnám, hogy nem az én pénzem ára ez. A czifra Rike belém
bolondult; hogy mivel bolondítottam így belém? azt ha magadtól nem
tudod, hát én tőlem meg nem tanulod; szerelmes az asszony, rám
költi a pénzét, s ő tudja, hogyan szerzi azt? biz én nem kérdeztem
tőle. De hát nem akarlak megcsalni. Megvallom az igazat. Kérlek, el
ne árulj senkinek, mert nem szeretnék a papokkal tánczba keveredni.
Tehát megsúgom, hogy nekem bizony varázstallérom van: tudod, a mit
úgy hínak, hogy «Heckethaler.» Valahányszor kiadom, nem marad ott,
rögtön visszaszökik hozzám.</p>
<p>– Ej, ej, s hogyan jutottál ehhez a varázstallérhoz,
constabler?</p>
<p>– Azt is megsúgom; de el ne áruld a kapuczinusoknak. A
hogstrateni mocsárban kaptam ezt a «baklovagok»-tól. <span class=
"pagenum"><a name="Page_8" id="Page_8">-8-</a></span></p>
<p>– No no! De csak nem adtad el érte a lelkedet?</p>
<p>– Nem. Rászedtem az ördögöt. Egy tudatlan zsidógyereket adtam
oda a «makers»-nek magam helyett.</p>
<p>– No ezt jó lesz titokban tartanod!</p>
<p>A soltész azonnal sietett a megtudott titkot elárulni a
fejedelemnek, a ki azt mondta neki rá, hogy bárcsak az ő tallérjai
is mind Heckethalerek volnának, akkor volna könnyű háborút
viselni.</p>
<p>Hugó constablernek csak annál nagyobb lett a becsülete, hogy el
lett róla hiresztelve a félelmetes «baklovagokkal» való szövetsége,
meg a varázstallér soha el nem fogyatkozó kincse.</p>
<p>Akközben a francziák egyre lövöldözték tüzes korsóikkal
Ehrenbreitsteint és Coblenzet, s mindennap rátaláltak a fejedelem
megváltoztatott lakhelyére.</p>
<p>A fejedelem utoljára jutalmat tűzött ki annak, a ki felfedezi
azt a titkos kémet, a ki napról-napra elárulja a francziáknak, hogy
ő hova költözött át, mert ezt valakinek el kelle árulni. Pedig a
város kijáratait olyan jól őrzik, hogy azon élő ember ki nem mehet.
Már galambpostával sem lehet árulkodni, mert a mi házi madár volt a
két városban, azt már mind megették.</p>
<p>A soltész nagyon hamar készen volt a gyanujával.</p>
<p>A két ostromolt városban minden ember sír, jajgat, imádkozik,
káromkodik, böjtöl; csak ez az egy ember nézi a világot
hidegvérrel, iszik, fütyörész és jóllakik.</p>
<p>Ha jön egy tüzes szörnyeteg, sivítva, prüszkölve, minden nép fut
előle szerteszéjjel s búvik a pinczébe; ez az egy ember pedig utána
megy, fölkeresi, a hova az leesett, s ha szét nem pukkant, kiássa a
földből, a hova az befúrta magát s hazaviszi magához.</p>
<p>Ez több, mint vakmerőség.</p>
<p>A constabler, a maga földalatti tüzérműhelyében aztán az épen
maradt tűzkorsót szétszedi, felnyitja, újra megtölti s azzal
visszalövi az ellenségre.</p>
<p>Ez több, mint tréfa. <span class="pagenum"><a name="Page_9" id=
"Page_9">-9-</a></span></p>
<p>Egyszer, a mint Hugó ismét saját maga hozott elő egy tűzkorsót a
tüzérműhelyéből, a soltész azt mondá neki: «Megállj! Nyisd fel azt
a tűzkorsót; hadd látom meg, mivel van megtöltve?»</p>
<p>Hugó hidegvérrel lesrófolta a tűzkorsóról a bezáró kupakot, mire
annak a felső része két felé nyílt s abból egy ritka vászonba
burkolva ki lehetett venni a gyúanyagkeveréket. Azt azután
megmagyarázta a constabler a soltésznak, hány rész lőpor,
mogyorófaszén, kénvirág, gyanta, szurok, szalamia, borax és
ólomczukor járult hozzá, hogy együttesen olthatlan pokoltűz váljék
belőle.</p>
<p>– Ez bizony nagyon szép; de hát ezen alól mi van?</p>
<p>A tűzkorsót a görögtűzanyag csak félig tölté meg.</p>
<p>– Ezen alól következik egy agyaglemez, mely a gyujtóanyagtól
elzárja a tűzkorsó fenekén levő robbanó anyagot, a mi nem egyéb,
mint lőpor. Mikor a görögtűz odáig leég, az agyag izzóvá lesz; ez
robbantja el a lőport. Ez az egész titka a kettős virtusú
bombának.</p>
<p>– Szeretném én azt látni, hogy mi van ez agyaglemez alatt? mondá
a soltész.</p>
<p>E szóra a constabler hirtelen hátratekintett. E szilaj
tekintetben a kalandor egész kétségbeesett vakmerősége volt
kifejezve: düh, elszántság, harag s ijedtség, de csak egy
pillanatra. A soltész fogdmegjei állták körül, elzárva előle a
menekülés útját.</p>
<p>Ekkor aztán elnevette magát s széles vállain egyet vont.</p>
<p>– No hát nézd meg, hogy mi van alatta.</p>
<p>A soltész fölfeszítette az agyagréteget bicskája hegyével s az
alatt nem hogy lőpor lett volna, hanem puszta homok volt s ennek a
fenekén volt egy írás, a miben az ostromló francziák számára
körülményes értesítés volt adva a várbeli állapotokról.</p>
<p>– Verjétek vasra! kiálta diadalmasan a soltész. Itt van valahára
a csalhatatlan bizonyíték ellened, gaz áruló! Majd adok én neked
czifra Rikét! majd adok én neked kövér ludat. <span class=
"pagenum"><a name="Page_10" id="Page_10">-10-</a></span></p>
<p>Hugó az alatt is nevetett, míg a lánczot rakták a kezére.</p>
<p>S hogy a tanújel kiegészíttessék, jön nagy süvöltve a franczia
ostromtelepből legottan egy tűzokádó vaskorsó, lecsap a
sánczárokba; de nem durran szét. Azt felhozzák, széjjel bontják, s
ime abban is mit lelnek az agyaglemez alatt? Kétszáz darab
Albertus-tallért.</p>
<h3>II. A KÍNVALLATÁS.</h3>
<div class="figcenter hand">
<p class="center">🖝</p>
</div>
<p>Az a mutató kéz, meg az a két vonal annyit jelent az aktákban,
(rövidségnek okáért) hogy a törvényszéknek elnöke intett a kínpad
mesterének, hogy csavarjon egyet a köteleken.</p>
<p>Mely megtörténvén, a törvényszék jegyzője felirá a kimondott
szavakat, egész a kínzott «irgalom, kegyelem» kiáltásáig.</p>
<p>A fejedelem egy külön asztalnál foglalt helyet, emelvényre
állított s fekete trónmennyezettel fedett karszékben. A soltész
elnökölt.</p>
<p>Első kérdés vádlotthoz:</p>
<p>– Mi a neved?</p>
<p>– A nevem Podoliában «Terguszko Jaroszlav»; Zbaraszban
«Kohaninszky Zdenko»; Odenseeben «frater Hilárius»; Hamburgban
«Junker Elias»; Münsterben «Stramm Vilmos»; Amsterdamban «Mynher
van der Bullen Tóbiás»; Singaporeban «Maharadzsa Kong»; a tengeren
«Captain Rouge»; Hoogstratenben «Malchus lovag»; Lillenben
«Chevalier de Mont Olymp»; a Pfalzban «Doctor Sarepta»; itt pedig
«Hugo von Habernix».</p>
<p>– Több nincs? kérdé az elnök elbámulva.</p>
<p>S ez olyan furcsa kérdés volt, hogy mindenki elnevette rá magát.
Kezdte a vádlott a kínlajtorján, folytatta a nagyherczeg,
<span class="pagenum"><a name="Page_11" id=
"Page_11">-11-</a></span> az ülnökök is mind kaczagtak, még az
asztalfőre kitett halálfő is nevetett. Csak az elnök maradt
haragos.</p>
<p>– Többre nem emlékezem, végezé a vádlott.</p>
<div class="figcenter hand">
<p class="center">🖝</p>
</div>
<p>Második kérdőpont:</p>
<p>– Minő vallású vagy?</p>
<p>Felelet:</p>
<p>– Születtem ágostai hitvallású eretneknek, Krakkóban áttértem a
socinianusokhoz, Ukraniában az orthodox keleti egyház kebelébe
léptem, azután lettem igazhivő római katholikus, később
rozikrucianus, azután kvekker; voltam az indus brahman vallás
kebelében, végre beálltam az istentagadó és ördögimádó manichæus
felekezetbe, másnéven kainisták közé.</p>
<p>– Szép gyüjtemény! monda rá az elnök.</p>
<p>A jegyző felírta a vallomást.</p>
<div class="figcenter hand">
<p class="center">🖝</p>
</div>
<p>Harmadik kérdés:</p>
<p>– Mi az állapotod, vádlott?</p>
<p>– Zászlótartó, – fogoly, – rabszolga, – harámbasa, – parasit, –
herczegi főudvarmester, – kolduló zarándok, – verbunkos káplár, –
sekrestyés barát, – nemes lovag, – csigakereskedő, – stockjobber, –
alderman, – hajóskapitány, – viczekirály, – tengeri kalóz, –
tanító, – kutyapeczér, – boszorkánymester, – baklovag, – hóhér, –
pikenier, – asszonyköpönyeg, – csodaorvos, – próféta és
constabler.</p>
<p>– Hohohó! kiálta rá az elnök. A jegyző nem bir utánad
szaladni.</p>
<p>S megint nem állhatták meg a jelenlevők, hogy ennyi bolond
hivatal felsorolására el ne nevessék magukat, maga a vádlott és a
csontkoponya is nevetett. Különös jó kedvük volt mai nap.</p>
<p>Negyedik pontja a kínvallatásnak, a megelőző <span class=
"pagenum"><a name="Page_12" id="Page_12">-12-</a></span></p>
<div class="figcenter hand">
<p class="center">🖝 után:</p>
</div>
<p>– Miféle bűnök elkövetésében vallod magad részesnek?</p>
<p>Kínvallatott válasza:</p>
<p>– Voltam haramiabanda és mordályégető társaság tagja.</p>
<p>A soltész nagyobb hítelesség okáért diktálta a jegyzőnek a
bűntény latin nomenclatióját.</p>
<p>– Primo Latrocinium!</p>
<p>– Elcsábítottam a jóltevőm feleségét bűnös szerelemre.</p>
<p>– Secundo Adulterium!</p>
<p>– Kiraboltam a templomot, a minek az őrzése rám volt bízva.</p>
<p>– Tertio furtum. Sacrilegium!</p>
<p>– Álnév alatt kiadtam magam nemes embernek.</p>
<p>– Quarto larvatus.</p>
<p>– Hamis oklevelet készítettem magamnak.</p>
<p>– Quinto falsorium!</p>
<p>– Megöltem párbajban a jó barátomat.</p>
<p>– Sexto Homicidium ex duello!</p>
<p>– Megcsaltam a kereskedő társaimat.</p>
<p>– Septimo stellionatus.</p>
<p>– Elárultam a rám bizott államtitkokat.</p>
<p>– Octavo felonia!</p>
<p>– Kereskedtem a más vagyonával.</p>
<p>– Nono Barattaria!</p>
<p>– Áttértem a bálványimádó hitre.</p>
<p>– Decimo Idololatria!</p>
<p>– Második feleséget vettem, míg az első élt.</p>
<p>– Undecimo Bigamia.</p>
<p>– Harmadikat, negyediket, ötödiket, hatodikat is vettem.</p>
<p>– Duodecimo Trigamia, polygamia!</p>
<p>– Királyt öltem.</p>
<p>– Decimo tertio Regicidium!</p>
<p>– Tengeri kalóz voltam. <span class="pagenum"><a name="Page_13"
id="Page_13">-13-</a></span></p>
<p>– Decimo quarto Pirateria.</p>
<p>– Az első feleségemet megöltem.</p>
<p>– Decimo quinto Uxoricidium!</p>
<p>– Boszorkánymesterséget űztem.</p>
<p>– Decimo sexto Sorcelleria!</p>
<p>– Az ördöggel szövetkeztem.</p>
<p>– Decimo septimo Pactum diabolicum implicitum.</p>
<p>– Hamis pénzverő voltam.</p>
<p>– Decimo octavo Adulterator monetarum.</p>
<p>– Új vallást hirdettem.</p>
<p>– Decimo nono Hæresis! Schisma!</p>
<p>– Mérges szerekkel kuruzsoltam.</p>
<p>– Vigesimo Veneficus!</p>
<p>– Elárultam a rám bízott várat.</p>
<p>– Vigesimo primo crimen traditorum.</p>
<p>– Embert ettem.</p>
<p>– Vigesimo secundo. Antropophagia! Cannibalismus!</p>
<p>Kiálta fel a soltész, a keze alatt levő pandectára ütve
tenyerével. A veríték csorgott kövér homlokáról.</p>
<p>Itt a kínvallatott szünetet tartott.</p>
<p>– Nincs több? kérdezé siránk hangon a soltész, mire a
kínvallatott elkezdett hangos hahotával kaczagni. De most már csak
egy magában kaczagott, senki sem követte. A porkoláb félreértette a
soltész <span class="hand">🖝</span> intését s még egy hatalmasat
csavart a kínzott karjait és lábait megnyujtó köteleken, hogy annak
a kínordítása összevegyült a kaczagásával, egyik a másik hangjába
átcsapva, mint a kit egyszerre fojtogatnak és csiklandanak. Pedig a
soltész azt adta a jelben tudtául, hogy mára a vallatás elég lesz:
a vádlottat vissza lehet vinni a börtönébe.</p>
<p>Rendkívüli eset ez! Ennyi bűntett egy csomóban! Ezt az embert
kegyetlenül ki kell examinálni.</p>
<p>Maga a nagyherczeg is fölöttébb kiváncsi volt megtudni, hogy
minő összefüggés lehet az előadott csodálatos fejezetek között s
meghagyta, hogy másnap és a míg benne <span class=
"pagenum"><a name="Page_14" id="Page_14">-14-</a></span> tart,
addig el ne kezdjék a vallatást, míg ő meg nem érkezik a
törvényterembe.</p>
<p>A vádlottnak pedig jó oka volt nevetni. Mert míg ő azt a
huszonkétféle bűnesetet a törvénybiráknak elhistorizálja, akkorra
beveszik a francziák Coblenczet s őt szépen megszabadítják a
börtönből és a kegyetlen kínhaláltól. Ezt nevette előre.</p>
<p>Most mi történjék ezzel az emberrel?</p>
<p>Hogy ki kell őt végezni, annyi bizonyos. De mi módon? Ez a nehéz
kérdés.</p>
<p>Mert ha csak annyit vallott volna be, a mennyi eredetileg kisült
rá, hogy az ellenséggel összeczimborált s áruló volt, akkor világos
volna a büntetése: «háttal fordítva, főbelövessék». De ily
komplikált vallomás után a birákra nézve fölöttébb meg van
nehezítve a válogatás.</p>
<p>Mint rablót kerékbe töretés illeti; mint kettős, sőt hatos
házasságban élőt ugyanannyi darabra szétkonczoltatás; mint
királygyilkost kezeinél, lábainál fogva négy ló közé fogva kell
szétszakítani. Úgy, de ez hogy történhessék, ha már előbb hatfelé
szétvágatott? Azonkívül is, mint oklevélhamisítónak a jobb kezét
elvágatni elengedhetetlen föltétel; mint ördögimádó, máglyán
kiszenvedendő tűzhalálra szolgált, de ugyanakkor hogyan lehessen
rajta végrehajtani az elevenen mozsárban való összetöretést, a mi a
feleséggyilkosra van kiszabva? s ha mindezek végre lesznek rajta
hajtva, hogyan tétessék elég a törvény rendeletének, mely az
emberevés bűneért az éhhalállal bünhődés rettentő supliciumát
szabta meg világosan?</p>
<p>A fejedelem salamoni itélete döntött.</p>
<p>– Állíttassék törvényszék elé a gonosztevő. Mondja el
körülményesen, hogyan követte el mindezen vétkeket sorban? S a
melyik vétke aztán legnagyobbnak fog találtatni, annak a büntetése
hajtassék rajta végre.</p>
<p>Ebbe a soltész is beleegyezett.</p>
<p>A birák aztán abban állapodtak meg, hogy a másnap megkezdendő
részletes vallatásnál ne a nyujtóztató gép <span class=
"pagenum"><a name="Page_15" id="Page_15">-15-</a></span>
alkalmaztassék, mert az nagyon elveszi a testi erejét a
vallatottnak, a mire pedig ilyen hosszú vallomásnál nagy szüksége
leend, hanem a víztortura, a mi abból áll, hogy a hanyattfekvő
vádlottnak egy tülköt dugnak a szájába s azon keresztül folyvást
töltik bele a vizet, a míg csak nem vall.</p>
<p>– Nem úgy lesz, mondá a nagyherczeg. Ha az ember vizet iszik,
attól elmegy a mesemondó kedve. (Tudom magamról.) Én moralis
torturát szabok rá. Mondassék ki rá azonnal a halálitélet.
Kisértessék le azonnal a siralomházba. A siralomházban töltött órák
a legnagyobb tortura és penitenczia egy gonosztevőnek. A nép, mely
bámulatára összecsődül, kenyeret, bort, pecsenyét szokott hordani
az elitéltnek – vigasztalásul. Így a tartása sem kerül semmibe. A
gonosztevő, mikor jól evett, ivott, felhozatik a törvényszék elé s
ráparancsoltatik, hogy mondja el sorba bűneinek körülményes
történetét. A jól ivott ember szeret beszélni. Másnap megint
leküldetik a siralomházba, s így folytattatik vele mindaddig, a míg
vétkeinek lajstromát az utolsó jottáig protocollumba nem
diktálta.</p>
<p>A birák helybenhagyták a nagyherczeg véleményét, csak a soltész
morgott nagyon, hogy hiszen ennek a huszonkétszeres gonosztevőnek
sokkal jobb dolga lesz idebenn, mint valamennyi birájának, a ki az
ostrom alatt ugyancsak megtanult éhezni és szomjuhozni.</p>
<p>A syndicus azonban megnyugtatá:</p>
<p>– Ne irigyeljük szegény ördögtől ezt a kis mulatságot a kaloda
és az akasztófa között. Tudja, komám: «ma nekem, holnap neked!»</p>
<hr class="chap" />
<div class="chapter"></div>
<p><span class="pagenum"><a name="Page_16" id=
"Page_16">-16-</a></span></p>
<h2><span class="smaller">MÁSODIK RÉSZ.</span><br />
A RABLÓK KÖZÖTT.</h2>
<h3>I. A PRSZJAKA BARLANG.</h3>
<p>Zászlótartó voltam Hatzfeld Menyhért tábornok ezredében a
császári seregnél. (Ezen kezdé vallomását Hugó, midőn első nap a
siralomházból felhozatott.) Ott igen jól viseltem magamat, s
különös ügyességet tanúsítottam az ostromágyúk kezelésénél, úgy,
hogy a tábornokom constablerré léptetett elő, mikor Krakkót
ostromoltuk.</p>
<p>Ezt a várost akkor Rákóczy György, erdélyi fejedelem tartá
megszállva, a ki a svédekkel szövetkezett Lengyelország
meghódítására s azokkal együtt már el is bánt a lengyelekkel, mikor
a császári seregek ezeknek a segítségére bevonultak.</p>
<p>Nem akarok Krakkó ostrománál hosszasan séramórálni, nehogy a
birák urak előtt úgy tünjék fel a vallomásom, mintha
szántszándékosan nyújtanám mellékes körülmények előadásával a
történetemet. Csupán azt fogom elbeszélni, a mi elkövetett
bűneimmel a legszorosabban összefügg.</p>
<p>Az ostrom ideje alatt megismerkedtem egy lengyel nemes úrnak a
kisasszonyával, a ki belém szeretett. Még akkor csinos fiatal
legény voltam.</p>
<p>Gyönyörű szép fekete szemű leány volt, alig tizenhat éves. Ha
jól emlékezem még rá, Marinkának hítták. Tőle tanultam meg
lengyelül és még valami mást is, a mi teljes életemnek veszedelme
maradt: asszonyt szeretni.</p>
<p>Az ostrom alatt tábornokom engem küldött ki kémlelődésre
<span class="pagenum"><a name="Page_17" id=
"Page_17">-17-</a></span> a magyaroktól megszállt helyekre. Én
voltam a legvakmerőbb, a ki éjszaka egész a Krakkót körülvevő
nemesi tanyákig el mertem hatolni. Igen, mert ott találtam a
szeretőmet. Bizony nem a tábornok aranyaiért koczkáztattam a
fejemet minden éjjel, hanem a szép Marinka tűzszemeiért, a ki elém
jött a kastély kapujáig, mezitláb, hogy az alvókat fel ne
költse.</p>
<p>Volt azonban egy vén boszorkány gazdasszony a kastélyban, a ki
megsejtette titkos találkozásainkat s elárulta a nemes úrnak.</p>
<p>Egy éjjel, a mint a szép Marinka a legédesebben tanítgatott rá a
holdvilágtól derengő szobában, hogyan kell kimondani azt, hogy
«Kocham Pana.» «Z. calego serza» (szeretlek, egész szivemből),
egyszer csak halljuk az emeletre felvezető falépcsőn a vén nemes
csikorgó lépteit és torokráspolyozását.</p>
<p>Megijedtem. Most végem van.</p>
<p>– Nyebojsza! sugá fülembe a leány. Lépj ki az ajtón a folyosóra
s eredj bátran az öreggel szemközt s akármit mond, feleld rá azt,
hogy «egy az Isten!»</p>
<p>Azzal kitaszított az ajtón s azt magára zárta: én egyedül
maradtam a folyosón.</p>
<p>Az öreg nemes fölczammogott a lépcsőn, szerencsémre egyszerre
csak az egyik lábával léphetett, mert a másik meg volt meredve a
térdébe lőtt golyótól. Kegyetlen négyszögletű vörös képe volt, a
mit nagyon jól kellett látnom, mert az egyik kezében tartott egy
nagy trombita végű puskát, a másik kezében pedig az égő kanóczot, s
azt egyre fútta, hogy el ne aludjék. Alkalmasint az vette el a
szeme világát annyira, hogy nem vett hamarább észre, mint mikor a
puskája vége megütötte a mellemet, akkor kiáltott rám mérges rekedt
hangon:</p>
<p>– Kto tam? Stoj! (Ki vagy? Megállj!)</p>
<p>Én a leány utasítása szerint azt mondtam rá:</p>
<p>– Egy az Isten!</p>
<p>Mit tehettem egyebet? <span class="pagenum"><a name="Page_18"
id="Page_18">-18-</a></span></p>
<p>Erre a szóra az öreg egyszerre nyájas lett hozzám: a kanóczot
eltaposta a csizmája talpával, a puskáját a félkarjára vetette,
nekem a vállamra veregetett, testvérkéjének nevezett s aztán
megfogta a karomat, levezetett a recsegő lépcsőkön a maga
szobájába, a hol nagy tűz égett a kandallóban, ott leültetett egy
medvebőrös padra, elém tett egy szűknyakú üveget tele
meggypálinkával; maga meg elővett egy kicsi kis könyvet, akkorát,
hogy azt egy csizmaszár mellé el lehetett dugni s abból elkezdett
nekem olvasni olyasformát, hogy a szentháromságra semmi szükség
sincs a világon; mert a milyen kevés dolog történik a mostani
világban Isten hírével, arra «egy» is elég.</p>
<p>Nekem a hajam szálai borzadtak fel e dolgok hallatára, s most
vettem csak észre, hogy micsoda kelepczébe jutottam. Az én Marinkám
apja socinianus eretnek. Még azoknak is a rabbinusa. S ez most
engem proselytájává akar tenni. Lengyelországban nagyon el volt
terjedve Blandrata vallása s a kemény üldöztetés miatt a hívei csak
titokban terjeszthették a hitüket. A vén lengyel kastélya volt
egyik tanyájuk, a hol az áttérőket elfogadták. Mikor aztán már azt
hitte, hogy jól felvilágosított, akkor elővett egy vastag könyvet,
s azt mondta, hogy no már most tegyem rá a kezemet, s mondjam utána
az esküt.</p>
<p>Meg voltam szorítva.</p>
<p>Ha nem esküszöm, akkor meg kell vallanom, hogy a leányáért
jöttem ide. Akkor ott a puska a háta mögött, azzal egyszerre a
mennyországba expediál.</p>
<p>Ha pedig esküszöm, akkor a pokolba jutok.</p>
<p>Mit válaszszak?</p>
<p>A mennyországba egyenesen, tüstént, extrapostán, vagy a pokolba
kerülővel, nagy állomásokkal, szép csendesen?</p>
<p>Fiatal voltam még, sajnáltam a szép kondor haju fejemet,
választottam az utolsót.</p>
<p>Ettől fogva mindennapos voltam az öreg lengyel házánál, a hol
éjszakánkint összegyültek a socziniánusok. <span class=
"pagenum"><a name="Page_19" id="Page_19">-19-</a></span></p>
<p>Nekem, mint neophitának, eleinte csak addig volt szabad a
gyülekezetben részt vennem, a míg énekeltek. A mint aztán a
prédikáczióra került a sor, engem kiküldtek előörsnek, hogy a
meglepetés ellen őrködjem. A mi nekem nagyon kedvemre volt; mert az
alatt, a míg a prédikáczió tartott, én bizony nem álltam oda a
kapufélfát támogatni, hanem felmásztam a nagy diófára, a mi a
kedvesem ablaka alatt volt s arról szépen bementem az ablakon,
átvenni az osculum charitatist. Éjszakára most már az öreg rendesen
rázárta az ajtót a leányára, azt gondolta, hogy ezzel egészen
biztosította magát. A míg a bölcsek oda alant az istenség
egységenek dogmáját feszegették, az alatt mi bolondok odafönn a két
ember szívegységének dogmáját tökéletesítettük, biztosak levén a
felől, hogy a míg a concio tart, az öreg onnan ki nem jön.</p>
<p>Egyszer aztán különösen megszaporodott a gyülekezetünk.</p>
<p>Egy csoport magyar vitéz jött ki Krakkóból, a kik szintén
socziniánus vallásuak voltak.</p>
<p>Az öreg nagy örömmel fogadta őket, kivált miután megtudta az
elbeszélésükből, hogy ő náluk Erdélyben már egész bevett vallás a
soczinianusoké, a fejedelem maga is ezt a hitet vallja. Ha ő lenne
a lengyel király, a lengyel eretnekeket sem üldöznék többé; minden
templomot a soczinianusoknak adna.</p>
<p>Mikor ezt a hírt megvittem a tábornokomnak, az a sátora tetejéig
ugrott mérgében. Azt mondta, hogy az mégis borzasztó, a hogy ezek a
magyarok értenek a korteskedéshez! Ha megnyerik a lengyel
socziniánusokat, soha senki se veri ki őket Lengyelországból.</p>
<p>Szerencsére volt egy lényeges véleménykülönbség a magyarok és a
lengyelek schismájában.</p>
<p>De előre kell bocsátanom azt, hogy egy idő óta az öreg lengyel
mintha gyanut fogott volna ellenem, nem küldött ki többé előörsöt
állni, a míg a prédikáczió tart, hanem érdemesnek talált, hogy én
is részt vegyek a vitatkozásban, <span class="pagenum"><a name=
"Page_20" id="Page_20">-20-</a></span> s így jöttem tudomására
azoknak, a miket elmondandó vagyok.</p>
<p>A véleménykülömbség a magyarok és a lengyelek között a mi urunk
Megváltónk isteni természete körül forgott.</p>
<p>A magyar socziniánusok azt allegálták, hogy a Krisztus, bárha
nem Isten is ugyan, mert csak «egy az Isten», de azért Istennek a
fia, ki érettünk, bűnös emberekért vérét kiontotta. Ennek emlékére
nekünk kötelességünk, valahányszor összegyülünk, kegyeletes
áhitatunkat, boritalnak alakjában kifejezni.</p>
<p>Aztán olyan nagy volt a magyar uraknak az áhítatuk, hogy mikor
az öreg lengyel egy átalagot felhozott a pinczéjéből, s azt körül
bocsátotta, hát mire az a gyülekezet kezéből ő hozzá visszakerült,
már akkor semmi sem volt benne.</p>
<p>Láttam az arczáról, valahányszor az üres csobolyót megrázta s
tapasztalá, hogy nem kotyog, mint harapózott benne mind mélyebben a
hæresis.</p>
<p>Eleinte csak azt vitatta, hogy minek az a sűrű visszaemlékezés a
Krisztus kiontott vérére? Elég volna csak minden vasárnap, vagy
csak minden sátoros ünnepen; de a magyarok ráolvasták a bibliából,
hogy «átkozott az, a ki a napok között külömbséget teszen».</p>
<p>Ekkor aztán az öreg magát a dogmát támadta meg.</p>
<p>Tartott egy kemény prédikácziót, melyben azt állítá fel, hogy
Krisztus nem volt Isten fia, hanem csak ember fia és maga is csak
ember.</p>
<p>Erre a magyarok azt mondták, hogy igen, de derék ember fia volt,
és maga is jó ember, még így is megérdemli, hogy kiontott vérének
emlékére boritalnak symboluma alatt kegyesen áldozzunk. S egy
átalag megint odalett.</p>
<p>Az öreg egyre fanatikusabb üldözője kezdett lenni az én
mennybeli Üdvözítőmnek. A következő gyülekezetben már arról
prédikált, hogy Krisztus nem is volt jó ember, <span class=
"pagenum"><a name="Page_21" id="Page_21">-21-</a></span> még csak
nem is olyan ember, a kit valamiért kell tisztelni, mert először is
zsidó volt, másodszor meg azt hirdette, hogy adót kell fizetni, s
annálfogva megérdemlette, hogy kivégezzék.</p>
<p>De a magyar urakat még ez sem tántorította el. Azt mondták,
hogy: no, ha ilyen rossz ember volt a Krisztus, akkor meg már épen
kötelességünk, hogy kiontsuk a vérét és megigyuk boritalnak
alakjában!</p>
<p>(– Derék emberek azok a magyarok! kiálta föl a nagyherczeg.</p>
<p>– Ördögöt derék emberek! ellenkezék a soltész; hisz ők
csufolódnak jobban!</p>
<p>– Habet rectum! mondá a nagyherczeg. Mondjad tovább, édes
fiam!</p>
<p>Hugó aztán folytathatá vallomását.)</p>
<p>Ekkor végtére a vén lengyel nemes próféta, az utolsó átalag
kiürítése után azt mondá a gyülekezetnek, hogy a legközelebbi
kegyes összejövetel alkalmával arról fog nekik prédikálni, hogy
Krisztus voltaképen nem is volt a világon soha: az egészet a papok
gondolták ki. Ezzel aztán gyökeresen vége lesz vetve a magyar urak
nagy áhitatosságának.</p>
<p>(– És te még ebben az Istenkáromló gyülekezetben is
résztvettél-e? förmedt fel az elnöklő soltész a vádlottra.)</p>
<p>– Oh dehogy, kegyelmes uram! Hogy lettem volna képes ily
elvetemedettségre? Sőt inkább egy nagyon istenfélő gondolatom
támadt, melynek végrehajtására összebeszéltem a diófán keresztül az
én szerelmesemmel, a szép Marinkával, a ki egy idő óta a
legszigorúbb zár alatt tartatott az atyja által. Tervünk az volt,
hogy majd mikor az eretnekek gyűlése együtt lesz, én, az alatt az
ürügy alatt, hogy a ház táját körülczirkálom, egy nagy darab égő
taplót beledugok a juhakol nádtetejébe s aztán, mikor amaz
istenkáromló szónoklat nekiindul, azt egyszerre félbeszakítja a
nagy tüzi lárma, erre mindenki szétszalad, a zavar általános lesz,
a kastélyból mindent <span class="pagenum"><a name="Page_22" id=
"Page_22">-22-</a></span> kihordanak az udvarra, nehogy odaégjen;
az istállóból kihajtják a lovakat, a kisasszonyokra senki sem
ügyel. Ekkor az én Marinkám a felügyelésre hagyott ősi
drágaságokból, ékszerekből összepakol annyit, a mennyi egy átalvető
iszákba belefér; én elfogok egy pár bitangjába eresztett paripát, s
azokra felkapva, ketten együtt a nagy tüziveszedelem alatt
észrevétlenül elnyargalunk, haza az én táboromba s ott élünk aztán
kegyesen, mint férj és feleség.</p>
<p>(– No az igazán istenfélő gondolat volt tőled!) szólt közbe a
nagyherczeg.</p>
<p>– Mit gondol kegyelmességed, riadt fel a soltész: hiszen
«incendiarii malitiosi comburantur!» s azonkívül «raptus» és
«rapina», az első «decem juvencis puniatur», a második «palu
affigatur».</p>
<p>– Habet rectum, mondá erre a nagyherczeg. Édes fiam, a
gyujtogatásért meg fogsz égettetni, a leányrablásért fizetsz tíz
tinót s a rablásért karóba fogsz huzatni. Most folytasd
tovább.)</p>
<p>– Én azonban mindezen istenfélő terveimet nem hajthatám végre;
mert amaz említett vén gonosztevő boszorkány gazdaasszony megtudta
a szándékunkat a kisasszony előkészületeiből s elárulta a nemes
úrnak. Engem meglestek, tetten kaptak, deresre húztak s addig
kenegettek a mogyorófával, míg kivallottam, hogy ki vagyok? német
vagyok, kém vagyok. Akkor aztán a vén lengyel fel akart huzatni a
kútgémre, hanem egy jámbor magyar úr megszánt; azt mondta, kár
volna a bőrömet így elvesztegetni, ő megvesz rabszolgának. A vén
nemes aztán megalkudott vele s eladott neki tizenhat lengyel
garasért. A magyar úr aztán elvitt magával Krakkóba, a hol a
fejedelme táborozott.</p>
<p>Itt nem lett volna valami rossz dolgom, csak épen azt nem
szerettem, hogy minden borsot velem törettek, a mit a magyar sereg
elfogyasztott, pedig az iszonyú borsosan szeret mindent. A két
szemem mindig veres volt a <span class="pagenum"><a name="Page_23"
id="Page_23">-23-</a></span> borstól s oz orrom akkorára dagadt
már, mint egy ugorka.</p>
<p>Egyéb panaszom nem lehet a gazdámra, csak az, hogy azt követelte
tőlem, hogy azt mind megegyem, a mit nekem kiád részül: «nekem ne
panaszkodjál, hogy nincs mit enned, ha én vagyok a gazdád!» Az
pedig három embernek is sok lett volna. Mikor aztán már nem tudtam
többet enni, akkor megfogta a két vállamat s elkezdett, mint a tele
zsákot, a mibe már nem akar több beleférni, odazötyögtetni a
padhoz, mig csak belém nem rázott minden enni valót, a mit ott
hagytam a tálamon. Igazán mondom, a hideg is lelt már féltemben,
mikor az ebéd ideje következett, s megláttam azt az iszonyú nagy
kanalat, a mi két akkora volt, mint a szám. Nem tetszik hinni, hogy
ez a legnagyobb tortura a világon, mikor az embert tömik.</p>
<p>(– No ezt még nem próbáltuk, mondá a nagyherczeg.</p>
<p>– De nem is próbáljuk, mondá rá a soltész.)</p>
<p>Eleget sóhajtottam, hogy bár csak kiszabadítana valami ebből a
nehéz állapotomból; de csak akkor vettem észre, hogy micsoda
bolondul rászedtem magamat. Nincs kihez imádkoznom többé.</p>
<p>Mert ha mohamedán vallásra tértem volna, most ott volna Mohamed
próféta, imádkozhatnám ahhoz; ha zsidóvá lettem volna, híhatnám
segítségül Ábrahámot, szent Dávidot, vagy a négy arkangyalt; de
most nincs a kihez czímezzem a legalázatosabb folyamodásomat.</p>
<p>Már pedig az ilyen czím nélkül az égnek eresztett fohászkodások
csak arra valók, hogy azokat valami leskelődő rossz angyal útközben
elkapja s akkép teljesítse, hogy ne legyen köszönet benne.</p>
<p>Én is addig imádkoztam azért, hogy bár csak kiszabadítana valaki
ebből a keserves magyar fogságomból, míg egyszer csak körülfogtak
valamennyiünket, a tatárok. Az volt aztán a szép kiszabadulás!</p>
<p>(– Ne lóditson kend olyan nagyokat! förmedt közbe a <span class=
"pagenum"><a name="Page_24" id="Page_24">-24-</a></span> soltész,
hogy jönnek ide már a tatárok? Elfelejti a deliquens, hogy ime
Lengyelországban vagyunk, Krakkó alatt. Csak nem potyognak oda az
égből a tatárok!)</p>
<p>– Majd azt is megmagyarázom én szépen, hogy honnan potyognak a
tatárok? Hát úgy volt az, hogy a török császár ő felsége
megharagudott érte, minek próbál az ő vazallusa, Rákóczy György
erdélyi fejedelem a lengyel korona után áhitozni, s miután az nem
hallgatott a szép szóra, megparancsolá a krimiai tatár khánnak, a
kinek Ghirai volt a neve, hogy rohanjon rá kétszázezer lovassal
hátulról a magyar seregre. Az szót fogadott s egy hajrá alatt
elpusztította Erdélyt s körülfogta az erdélyi sereget
Lengyelországban s foglyul ejtette valamennyit.</p>
<p>(– Az már más! hagyá helybe a fejedelem. Így csakugyan lehettek
tatárok Krakkó fejedelemségben.)</p>
<p>– Hiszen bár ne lettek volna: én szeretném azt legjobban. Mert
így is én adtam meg annak leginkább az árát, a ki semmit se
vétettem a török szultánnak. A tatárok, a mint elfogták az erdélyi
sereget, a vezéreik legelébb is megosztoznak a drágaságokon, a
miket a foglyoknál kaptak, az alvezérek megtartották maguknak a
foglyoknak a paripáit, a köztatároknak eladták magukat a foglyokat,
szépen, mint a hogy marhavásárban szokták, kiki annyit vett belőle,
a mennyi pénze volt. A volt gazdám elkelt öt lengyel garason, én
meg kilenczen, mert sokra becsülték a széles vállaimat.</p>
<p>Egy tatár vett meg mind a kettőnket; csunya, rücskös kis
emberke, az igaz, hogy én nem adtam volna ő érte két garast. Az
első dolga az volt, hogy levetkőztetett minket, s a saját jó
ruháinkat megtartva magának, adott ránk helyettük mindenféle
rongyot a magáéból. Beszélni nem tudtunk egymással, hanem azért
megértettük egymást. A tatár megtapogatta az ingeink szövetét: a
magyar uré gyolcsból volt, az enyém meg csak olyan házivászon.
Ebből megtudta, hogy egyikünk nagy úr, másikunk szegény legény.
<span class="pagenum"><a name="Page_25" id=
"Page_25">-25-</a></span></p>
<p>Akkor aztán kivett az erszényéből egy aranyat s azt a tenyerébe
téve, odatartá a magyar úr elé, a másik kezével pedig egy
szőrpányvát akasztott a nyakába s akkor aztán az egy aranyat elébb
marokra szorította s aztán a tenyerét megint szétnyitotta, s
azalatt a pányvával húzta a nyakát fölfelé: a mi annyit tett, hogy
hány aranyat hajlandó az otthonvalókkal magáért fizettetni
váltságdíjúl.</p>
<p>A magyar úr aztán tízszer egymásután nyitotta föl a két markát,
a mi annyit tesz, hogy «százat».</p>
<p>A tatár a fogait csattogtatta: a mi annyit tett, hogy nem
elég!</p>
<p>A magyar úr aztán még tízszer tárta szét a két markát.
Kétszázat.</p>
<p>Erre a tatár odanyomta neki a markába a kötele végét, a mi
annyit tesz, hogy elég.</p>
<p>Azután én rám következett a sor; nekem is odatartotta a
tenyerében az aranyat. Hát én értem mennyit küldenek olyat
hazulról?</p>
<p>Én a fejemet ráztam rá, a mi nálam annyit jelent, hogy olyan
nincs.</p>
<p>A bolond tatárnál azonban fejet rázni annyit tesz, mint helyben
hagyni. Megörült neki. S csak tartogatta a tenyerét elém, hogy no
hát mennyit?</p>
<p>Én aztán nem tudtam neki máskép megmagyarázni a véleményemet,
mint hogy a markába köptem.</p>
<p>Ezt megértette. Az aranyat eltette; elővett egy ezüst pénzt, azt
tartogatta elém. Arra is ráköptem.</p>
<p>Akkor kivett egy nagy rézgarasost, hogy hát olyanból hányat adok
magam helyett? Hogy azt sem voltam hajlandó igérgetni: utoljára
elővette a tenyeremet s azon kezdte el magyarázni a számokat, a
mikkel megengedné magát vesztegetni. Én aztán végtére a
hüvelykujjamat az összefogott öklöm mutató és középujja között
kidugva, a legérthetőbben adám neki tudtára, hogy tőlem ne várjon
semmit.</p>
<p>Akkor aztán jót vert a hátamra a nogaikával. <span class=
"pagenum"><a name="Page_26" id="Page_26">-26-</a></span></p>
<p>A tatár horda aztán felkerekedett s megint indult vissza
Tatárországba, a honnan kijött.</p>
<p>Engem a volt gazdámmal együtt az új gazdám egymáshoz pányvázva
hajtott maga előtt.</p>
<p>Keservesen jutott eszembe a szegény öreganyám, a ki mindig azt
mondta, hogy a ki a Jézust meri káromlani, az még életében szamárrá
változik.</p>
<p>Eszembe jutott ennek az igazsága, mikor delelőre a tatár gazda
elém adta a száraz borsót, a mivel otthon a szamarak élnek: az volt
az ebédem, vacsorám. Bezzeg nem tömte ez belém kanálnyéllel a
fenmaradt ételt, mint a magyar gazdám.</p>
<p>De még jobban meggyőződtem öreganyám szavainak igazsága felől,
mikor ötödnapra a volt magyar gazdám elkezdett panaszkodni, hogy
neki a lábai már feltörtek a gyaloglásban, nem tud tovább menni. Az
igaz, hogy nagy test volt, s nem szokott az apostolok lován
utazáshoz.</p>
<p>A tatár gazdám megijedt, hogy ha a gazdag fogoly elmarad,
odavész a kétszáz arany! Leszállt a lóról, megtapogatta a magyar úr
lábait, nagyokat dörmögve; aztán megkinálta, hogy üljön fel hát az
ő lovára.</p>
<p>Oh milyen nemeslelkű tatár!</p>
<p>Aztán odajött én hozzám; nekem is megtapogatta a lábam szárait,
azt hittem azért teszi, hogy engem is felültessen a lovára. – Az
ám: engem nézett a másik lovának s mire észrevettem, már ott ült a
nyakamon, keresztbe vetve a lába szárait a mellemen, s
belekapaszkodva az üstökömbe.</p>
<p>S úgy kellett őt vinnem a vállamon. Szerencsémre czingár ember
volt, nem sokkal nyomott többet, mint katonakoromban a nehéz borjú.
Nagyobb baj lett volna, ha a magyar urat ültette volna az én
vállamra maga helyett.</p>
<p>Annak meg nagyon megtetszett ez a tréfa. Persze nem az ő
rovására ment. Nevetett rajtam, a mint észrevette a keserves
arczfintorgatásaimból, meg az összekulcsolt kezeimből, hogy
szeretnék imádkozni, de nem tudok kihez. <span class=
"pagenum"><a name="Page_27" id="Page_27">-27-</a></span></p>
<p>Még boszantott is onnan a magas paripáról. Azt mondta, hogy
mikor ellenséggel van dolga az embernek, akkor nem jó imádkozni.
Inkább káromkodni kell olyankor. Ő tudott kegyetlen czifrául! Egy
szörnyű káromkodásformát annyiszor ismételt előttem, hogy maig sem
tudom a fejemből kiverni. Az igazi borzasztó magyar nyelven így
hangzik az: «tarka kutya tarka magasra kutyorodott kacskaringós
farka!»</p>
<p>(– «Megállj! szólt a nagyherczeg, ez valami varázsmondat
lehet.»</p>
<p>«Olyanforma, mint az «abraxas,» meg az «Ablanathanalba» monda
borzongva a soltész.</p>
<p>«Ezt föl kell jegyeztetnünk, és kiadnunk az udvari
astronomusnak, hogy a professorok segélyével oldja meg. Folytasd
fiam, meddig tartott ez a siralmas szamárságod?)</p>
<p>– Oh csak addig, a míg ismét ugyanaz nem történt velem, hogy a
mint úgy a kék levegőben, senkihez sem, sóhajtoztam magamban, hogy
bárcsak küldene az ég, föld vagy pokol valakit, a ki e gyalázatos
bajomból megszabadítana: egyszer csak egy nagy fenyőerdő elé
érünk.</p>
<p>Hát alig haladt benne a tatár sereg egy miatyánknyira, amint
egyszerre csak elkezd valami irtóztató ropogás támadni, mintha ég,
föld szakadna össze, a szálfák omlanak köröskörül egymásra s ütik
le a közéjük szorult tatárokat foglyaikkal együtt. Valami ellenség
keresztül fürészelte annak az erdőnek a fáit, melyen a tatároknak
át kellett vonulni, s a mint aztán egy fát eldöntöttek, az
zúdította maga előtt rakásra valamennyit. Egy szálfa minket is úgy
csapott a földhöz, hogy ott maradtunk alatta. Szerencsém, hogy a
tatár a vállamon ült; így az ő fejét zúzta össze a fa, az enyimet
csak odaszorította a tatár lábszárai közé a nehéz terhével, mint
egy kalodába. Az iszonyú robaj különben is úgy elkábított, hogy nem
tudok róla számot adni, hogy kerültem ki abból a világpusztulásból;
csak azt tudom, hogy mikor fölnyitottam a szememet, <span class=
"pagenum"><a name="Page_28" id="Page_28">-28-</a></span> ott
találtam magamat a rettenetes «hajdemákok» tanyáján.</p>
<p>Oh a hajdemák hatalmas egy nép volt!</p>
<p>Nem volt az valamiféle nemzet; mert a világ mindenféle
nemzetének szülöttei voltak közötte: polyákok, hanákok, rusznyákok,
bolgárok, oláhok, jászok, csángó magyarok, kozákok, a mi csak színe
java volt a zsiványnak, minden országnak a virága: az akasztófa
virága.</p>
<p>Szabad volt nekik egymás között legénykedésből, borvirágos jó
kedvből baltával verekedni, vitás kérdéseket ólmos bottal, öreg
késsel elintézni; de nemzetiség fölött veszekedni meg volt
tiltva.</p>
<p>A ki csak valami gonosztett által híressé lett a világban, az
érdemessé lett az ő nemes szövetségükre; a ki legvakmerőbb,
legbátrabb volt, az lett a vezér.</p>
<p>Ha valahol Szepességen, Lengyelországban, Podoliában,
Vörös-Oroszországban, valami nagy kulcsos városban nagy kivégzési
parádéhoz készültek, ott bizonyosan megjelentek a hajdemákok, mint
ha a földből nőttek volna elő, szétverték a poroszlókat,
kiszabadították az elitélt deliquenseket és besorozták maguk
közé.</p>
<p>Ha valahol egy szép asszonyt elitéltek házasságtörésért vagy
varázslásért tűzhalálra, bizonyos volt, hogy mielőtt a máglyát
meggyújtanák alatta, ott termettek a hajdemákok, s elvitték a szép
vétkezőt magukkal.</p>
<p>Ők voltak a reménysége, vígasztalása, gondviselése minden
nyomorúlt embernek, a ki lopás, rablás, gyujtogatás, emberölés,
hamis pénzverés, asszonyszöktetés s más eféle vádak miatt a halálos
félelmek kötelékeiben kínlódott.</p>
<p>Ezért nagy is volt az ő tekintélyük.</p>
<p>Nem volt ő nekik hazájuk, hanem az övék volt minden vad erdő,
hozzájárulhatatlan hegyszakadék, a mi csak a Mátrától a Volgáig
található.</p>
<p>Nem voltak nekik törvényeik; hanem a mit a harámbasa kimondott,
az volt a törvény, annak mindenki engedelmeskedett. <span class=
"pagenum"><a name="Page_29" id="Page_29">-29-</a></span></p>
<p>Amit összeraboltak, abból senki magának egy denárt meg nem
tartott, hanem odaadta a vezérnek s az kiosztá egyformán valamennyi
között. A ki vitézsége által nagy érdemeket szerzett, az jutalmul
megkapta a legszebb leányt, a kit a máglyáról, a börtönből, a
kínpadról meg szabadítottak.</p>
<p>A hol hajdemákok laktak, ott a római császár, az erdélyi
fejedelem, az oláh vajda, a lengyel király, meg a kozák kosevói
attamán csak név szerint uralkodtak: a hajdemák harámbasa volt az
igazi uralkodó; ez szedte az igazi adót.</p>
<p>A mi kereskedő karavánok Törökországtól fel egész Varsóig
jártak-keltek, azok, ha eszük volt, a hajdemák vezérnél fizették le
a védelmi díjat, az azután végig kísértette őket valamennyi
veszedelmes erdőn, hegyháton, hogy a hajuk szála se görbült meg. Ha
pedig bolondok voltak, katonasággal kísértették magukat, hej akkor
megjárták, mert a hajdemákok lesbe csalták őket; a katonákat
szétverték s a karavánt kirabolták, s a ki ellentállt, azt le is
ütögették.</p>
<p>Imitt-amott lakozó nemes urakkal egész hadjáratokat folytattak,
az utolsó körömszakadásig; hanem, ha egyszer kibékültek velük s
parolát adtak: azt azután megtartották, a hogy majd meg fogjuk
látni, ha rákerül a sor.</p>
<p>A templomokat nem nagyon látogatták; hacsak nem abból a czélból,
hogy az arany, ezüst oltáredényeket elemeljék; de papokat tartottak
maguk között; azokat is mind a javából: olyanokat, a kiket valami
nagy vétség miatt a kolostorból elkergettek, vagy megbüntettek. Az
elébb misét tartott nekik s megáldotta őket, ha valami nagy
expeditióra mentek, s ha jól ütött ki a rablás, megtartotta a Te
Deumot, megosztozott a prédában s aztán együtt tánczolt velük; ha
pedig valakinek házastársa akadt, azt összeeskette; – mert a
hajdemákok nagyon sokat adtak a jó erkölcsökre: idegen asszonyokat
elrabolni <span class="pagenum"><a name="Page_30" id=
"Page_30">-30-</a></span> tisztességnek tarták, de egymás feleségét
el nem csábították.</p>
<p>Városokat és kerített várakat ők nem építettek; ellenben
feltudták keresni azokat a hozzájárulhatatlan menhelyeket a
hegyszakadékok, a mocsárok között, a mikből emberi hatalom ki nem
birta őket verni s ott annyi élelmi szert halmoztak össze, hogy egy
nyáron át ki nem éheztethette őket semmi nagy hadsereg; ha pedig a
tél jött, az felszabadítá őket az ostrom alól.</p>
<p>Hogy milyen nagy volt a vakmerőségük, azt legjobban bizonyítja
az az eset, melyben én közéjük kerültem.</p>
<p>Az erdélyi fejedelem huszezer emberrel tört be Lengyelországba;
a tatár khán nyolczvanezer emberrel rohant rájuk s elfogta őket
valamennyit; akkor a hajdemákok négy század magukkal rálestek a
visszatérő tatárokra s mikor azoknak az előcsapatja jött,
zsákmánynyal legjobban megrakva, azt az erdőt, a szálfákat
keresztül fűrészelve, a melyiken okvetetlenül át kellett vonulniok,
a fejükre zúdították, s mint a csapdába került egeret, úgy nyomtak
agyon több mint két ezer krimiai tatárt.</p>
<p>Mikor én felnyitottam a szememet, ott láttam még magam előtt az
egész ledöntött erdőt, egymásra düledezett szálfáival, mint egy
jégverte kenderföldet. A hajdemákok ott bujkáltak elő a fák közül,
az agyonvert had kincseit szedve össze, s néha egy-egy emberalakot
czepelve elő, a kiben még élet volt.</p>
<p>A ki nem tatár volt, azt kihozták a nagy fenyőfatemetőből, ha
még életben kapták.</p>
<p>Én ott feküdtem egy nyaláb fenyőfagalyra fektetve, egy
csergedező patak forrásánál.</p>
<p>Előttem állt egy öles termetű ficzkó. Csuf, otromba ábrázat. A
kihez képest még a soltész úr valóságos Szent-Márton lovag, a kit
pedig épen szépnek festettek. Veres volt a szakálla és szemöldöke,
de még vörösebb az ábrázatja s az orra fel volt hasítva, annak a
jeléül, hogy valamikor volt szerencséje az orosz
igazságszolgáltatással <span class="pagenum"><a name="Page_31" id=
"Page_31">-31-</a></span> ismeretségbe keveredni. A mellett olyan
izmai voltak, mint szent Kristófnak; távolabb tőle több hasonló
alak állt; de ilyen csunya egy sem volt.</p>
<p>– No ficzkó! dörmögött rám, a mint felpislantani látott, olyan
hangon, mint egy bika, könyökével egy hosszúnyelű nyakleütő
pallosra támaszkodva. Hát élsz még? Fel tudsz-e állni a térdedre?
Fel tudod-e emelni a jobb kezedet? No hát csak maradj térden állva
s tartsd a kezedet fölfelé; aztán esküdjél meg, hogy közénk állsz
hajdemáknak; különben odadobunk a halottak közé.</p>
<p>Én ugyan hallottam már akkor hírét a hajdemákoknak, bár
voltaképen egész mivoltukban még sem ismertem őket úgy, mint később
alkalmam lett rá; de hát nem bántam volna én abban a perczben, ha
akárminek verbuváltak volna: azt mondtam, hogy beállok én, csak meg
ne öljenek.</p>
<p>– Mi voltál ezelőtt? dörmögé tovább a veres, – paraszt legény
vagy nemes úr?</p>
<p>Nem is kellett hazudnom, hogy azt feleljem, hogy olyan szegény
ördög voltam teljes életemben, a milyen csak valaha éhségében
legyeket fogdosott.</p>
<p>– No azt szeretem. A nemes emberek nem közénk valók. Hát most
mindjárt leteheted a próbát.</p>
<p>Erre egyet füttyentett. S e jeladásra két marczona ficzkó
odahurczolt elém egy barlangnyilásból egy csodaszép leányt, a kinél
én soha életemben nem láttam se szebbet, se kedvesebbet.</p>
<p>Fehér és piros volt az ábrázatja s csakúgy ragyogott rajta
mindenféle szívbeli jóság; kék szemei voltak, és gömbölyü ajkai:
mintha most is előttem állna. Hosszú aranyszőke haja lebontva egész
a bokájáig ért; pedig karcsu volt és magas.</p>
<p>No hát, ujoncz, parancsolt rám a veres. Itt van a próba. Ezt a
leányt le kell nyakaznod: itt van a pallos. Ez egy nemes
kisasszony, a kit mi elraboltunk. A szülőinek megizentük, hogy ha
ma reggelig meg nem küldik érte a <span class="pagenum"><a name=
"Page_32" id="Page_32">-32-</a></span> váltságdíjat, akkor a
leánynak a fejét fogjuk neki hazaküldeni. Nem küldték meg a
váltságdíjat. Mi is szavunknak állunk. – Végezz.</p>
<p>Azzal kezembe adta a két kézre való pallost. A leány pedig
letérdepelt előttem a mohos fűbe szépen, s hosszú aranyhaját
hátulról két csomóban előre húzva, meghajtá alázatosan gyönyörű
szép hófehér nyakát.</p>
<p>Hogy én azt most már vágjam le.</p>
<p>Én pedig odadobám a pallost a veresnek a lábához, s azt mondám
neki:</p>
<p>– Bomoljon meg a lelked veres ördög! Én csak nem vágom le ennek
a szép gyermeknek a fejét, ha mingyárt megeszel is.</p>
<p>– Ahán! ordíta rám a veres. Most elárultad ficzkó, hogy ki vagy?
Ha paraszt volnál, felemelted volna a pallost, hogy inkább a leány
nyakát vágd le te, mint én a tiedet. Te nemes ember vagy, a ki
inkább a maga nyakát vágatja le, mint ő öljön meg egy leányt. – Jól
van, most hát te térdepelj le: majd levágja az a leány a te
fejedet. – Ez az én leányom.</p>
<p>S azzal a térdéről felszökő leánynak odanyújtá a pallost, s ez
nevetve suhintá meg a nehéz vasat félkézzel könnyedén, hosszú haját
hátravetve a fejével.</p>
<p>Nekem azonban megvan az a jó szokásom, hogy a legnagyobb
veszedelemben sem tudok megijedni.</p>
<p>Mikor az a gyönyörű szép gyermek fölemelte azt a nehéz pallost,
aczélidegű két karjával, a szemei fehére felül kilátszott a
szemhéjai alól, az orrczimpái szétfeszültek s felnyitott két piros
ajkai közül elővillant a fenyegető két fogsor, mintha harapni
akarna, s a hosszú haját lobogtatta feje körül a szél s aztán
lábával dobbantva, reám kiáltott: «térdepelj le, imádkozzál!»
bizony holmi gyönge szivű embert egyszerre elhagyott volna a
lelke.</p>
<p>Én azonban a helyett elnevettem magamat s azt mondám nagy
kaczagva:</p>
<p>– Nem térdepelek biz én, nem is imádkozom; de a <span class=
"pagenum"><a name="Page_33" id="Page_33">-33-</a></span> fejemet
sem adom oda. Olyan ember vagyok én, a kire nektek szükségetek van.
Ellenben én kérem feleségül a te leányodat, vezér, s ha esztendő és
nap alatt meg nem szolgálok a kezéért, akkor aztán tégy velem, a
mit akarsz.</p>
<p>A hajdemák vezér olyanforma grimászokat csinált erre az én
vakmerő ajánlatomra, mint mikor az éhes farkas a bárányra tátogatja
a száját.</p>
<p>– Tudod-e ficzkó, hogy mit kivánsz most? Dörmögé kegyetlen,
pokolból felhangzó szóval. Az én leányomnak az a szokása, hogy a ki
az ő kezét meg meri kérni s aztán nem tudja azt teljesíteni, a mit
ő kíván tőle «mátkatál» fejében, hát azt ő a legválogatottabb
kínzásokkal öli halálra. Hogy az egész testedet tele fogja
szurkálni töviskesdisznótüskével. Ez lesz a kóstoló.</p>
<p>– Ne törje kend ezen a fejét! vetém neki vissza s arra a vezér
odanyujtá elém a kezét, hogy csapjak a tenyerébe.</p>
<p>Előre tudtam, hogy úgy össze fogja sajtolni a markomat, hogy a
vér kifecscsen a körmeim hegyéből, de kiálltam szemhunyorítás
nélkül, sőt a megkínzott kezemmel rögtön egyet csiptem a szép
zsiványleány piros orczáján, a miért az jól a kezemre ütött; hanem
a hajdemákok tetszését nagyon megnyertem vele.</p>
<p>Azonban nem sok időnk volt most az enyelgésre. A tatárhad zöme
jött nagy riadallal az agyonvert előhad nyomába, s mi százszoros
ellenfél előtt álltunk.</p>
<p>A vezér meg sem hunyorodott a veszély láttára. Egyet szólt, s
arra a czimborái ötven helyen gyujtották meg egyszerre a ledöntött
erdőt. Annak a romjai alatt még akárhány élő ember volt, a ki
elbujt az öldöklés elől a ledült fák lombjai közé. Most az is mind
odaégett; akár fogoly volt, akár tatár. A kínordítás még akkor is
hangzott fel utánunk a völgyből, mikor az összeszedett zsákmánynyal
fenn a sziklagerinczen haladtunk, s onnan tekinténk le az égő
hegyoldalra, mely olyan volt, mintha a <span class=
"pagenum"><a name="Page_34" id="Page_34">-34-</a></span> hegyóriás
lángpalástot vett volna magára. A míg ez az erdő hamuvá nem égett,
a tatárok ujra el voltak zárva: mi menekülhettünk a hegyek
közé.</p>
<p>Nekem még fegyvert nem adtak, hanem annál nagyobb batyut
kötöttek a hátamra, hogy ki ne jőjjek a szamárhivatalomból.</p>
<p>Másnap reggelig aztán meg se álltunk. A hajdemákok éjszaka
szeretnek utazni. Ismerősök az erdők, hegyszakadékok titokteljes
rejtekeivel. Csak reggel tartottunk pihenést óriási őrtüzek
mellett, s igen sovány lakomával kellett akkor beérnünk.</p>
<p>– Mi a neved? kérdé tőlem a vezér.</p>
<p>– Terguszkó Jaroszláv, mondám neki. Ez jutott leghamarább
eszembe. Ez pedig a Marianka apjának a neve volt. Ha már egyebet
nem lophattam el tőle, jól esett legalább a nevét ellopnom.</p>
<p>Délben megint fölkerekedtünk s egyre mélyebb hasadékok közé
bódorogva, a hol semmi embernyomra mutató út nem volt, végre
belekerültünk egy olyan mély hegyi útba, a hol a kétfelé vált
sziklafal egyike a másikba látszott beleilleni, kiálló csompóival
és mély vápáival s úgy tetszett, mintha fönn még keskenyebb volna a
sziklafolyosó párkánya, mint idealant, s mikor arra a keskeny
égszalagra föltekintettem a fejem fölött s láttam a felhőket
hirtelen elsuhanni a két szikla között, mindig azt hittem, hogy az
egyik sziklafal omlik előre a másik fölé.</p>
<p>Végre eljutottunk a hajdemákok megerősített tanyájához.</p>
<p>Az egy minden emberi hatalommal daczoló, bevehetetlen
erősség.</p>
<p>Egy roppant barlangszáda tátong elé a délfelé forduló sziklafal
oldalából, mintegy tíz ölnyi magasban. A sziklafal azon a helyen
oly meredek, hogy egészen előre hajlik s a felső párkánya épen
messzire kirug; úgy, hogy onnan kötélen sem lehet a barlanghoz
leereszkedni.</p>
<p>Hogyan jutnak hát el a barlangba a hajdemákok? az a nevezetes
furfang. <span class="pagenum"><a name="Page_35" id=
"Page_35">-35-</a></span></p>
<p>Az átelleni sziklafalból, kissé távolabb, nem egészen szemközt a
barlangszádával, szökel ki egy bérczi patak forrása. Ez a
sziklaforrás valamikor azon a mély hegyszakadékon folyott le a
völgybe, a míg a hajdemákok ide nem települtek ebbe a barlangba,
mint egy erős várba.</p>
<p>Minthogy ezeket rablókalandjaik miatt gyakran üldözőbe vették a
környékbeli nemes urak fegyveres hadaikkal, megtörtént a rablókon,
hogy a megszállt sziklafolyosón keresztül nem férhettek hozzá az
átelleni forráshoz, s ha a boruk is elfogyott, szomjaztak.</p>
<p>Ezért azt gondolták ki, hogy a két sziklafal közé, óriási
fenyőszálakból egy nagy csatornát fektettek keresztül, azt belül
szurokkal beönték, az alját pedig bevonták vaspléhvel, s aztán a
másik szikla oldalán mély csatornát vágva, odavezették az egész
patakot a saját barlangjukba. Ez azután ellátta őket elégséges
vízzel, s egyúttal eszközül szolgált nekik egy furfangosan
kifundált malomgép hajtására, melynek a kereke egy erős vaslánczot
tartott folytonos tekergésben, a mire öblös kosarak voltak
akasztva. Mikor a hajdemákok haza akartak térni, ezekbe a kosarakba
beleültek s azok felszállították őket a barlangig, ha pedig ki
akartak onnan jönni, megfordították a kosarakat s a gép
leszállította őket. Nem került többe két óránál, az egész csapatot
felvontatta az örökmozgó malom.</p>
<p>Ez hát jó volt a hajdemákoknak. De annál kevésbé tetszett a
nemes uraknak.</p>
<p>Az elfogott patakvíz az eddigi medre helyett folyvást az
átelleni barlangba szakadt s miután azt meg nem tölté, könnyen
kitalálható, hogy valamerre útat keresett magának a sziklák üregei
között s elment másfelé.</p>
<p>Ebből azonban a völgy mentében uralkodó nagy uraságnak,
Siniavszky herczegnek, az a kellemetlensége támadt, hogy valamennyi
őrlőmalma, fürészmalma, érczzuzója és bőrgyára volt az uradalmában,
az mind víz nélkül maradt, a népes falvak népei, a kik
vászonszövésből <span class="pagenum"><a name="Page_36" id=
"Page_36">-36-</a></span> éltek, nem levén mivel fehéríteniök, mind
elköltöztek másfelé.</p>
<p>De a nagyobbik baj aztán még Potoczky grófot érte, mert annak
meg a túlsó hegyoldalban gazdag sóbányái voltak. Ez az egész
hegyvonal tele volt sóval; maga az a tó is, a mi a barlang közepén
a forrásvízből összegyült, ihatatlanná lett a sóolvadék miatt.</p>
<p>Hát a mióta a hajdemákok az «Osztrog» pataknak más folyást
adtak, a jó Potoczky gróf el nem tudta gondolni, hogy mi leli az ő
bányáit, hogy azokban mindenütt édes víz fakad föl s elönti a
leggazdagabb tárnákat; ha egy helyen betömik, tíz helyen tör elő.
Míg utoljára mind a két főúr rájött a veszedelem okára; akkor aztán
egyesült erővel fogtak hozzá, hogy a rettegett hajdemákokat
sziklaodújokból kipörköljék.</p>
<p>Addig, a míg azok csak a karavánokat rabolták ki, csak türték a
rakonczátlankodásaikat; de már ez mind a kettőnek az elevenjére
ment.</p>
<p>Az ellenük készített hadjáratot az erdélyiek és svédek háborúja
elhalasztatá; a nemes uraknak a fegyvereseikkel a hadsereghez
kellett menni, de a mint vége volt a háborúnak, s a tatár segítség
hazatakarodott, mindjárt rákerült a sor a hajdemákokra s ezúttal
egész rendes ostromzárolással kezdtek hozzá.</p>
<p>A barlang bejárása olyan nagy, mint a coblenzi székesegyháznak a
kapuja, s kettős mellvéddel van ellátva, a miken lőrések vannak. A
szemközti sziklafalból átvezetett patak nem a főbarlangnyiláson
ömlik be, hanem egy mellékkürtőn, ott van alatta a malomkerék, mely
a felhúzó lánczot feltekeri s egyúttal a malomkövet is hajtja, a mi
a rozsot őröli. A barlangnak molnárja is van. Mindenféle
mesterséget űznek benne. Van ott kovács, lakatos, szabó, csizmadia.
S minthogy a barlangban sötét van, a kézművesek mindig gyertyánál
dolgoznak. Hogy hol veszik azt a sok viaszgyertyát, azt csak később
tudtam meg.</p>
<p>Az első barlangodú, a hová még az Isten napja besüt <span class=
"pagenum"><a name="Page_37" id="Page_37">-37-</a></span> (a
mennyire belesüthet az átelleni sziklafaltól) olyan alakú, mint egy
lapos boltozatú terem. Ez meglehetősen száraz. Itt van a hajdemákok
fegyvertára, mindenféle ócska ütő, verő, pukkantó szerszámok, grófi
régiségtárakból elrabolva; azok között láttam egy hosszú
csatakigyót is, egészen belepve a zöld rézrozsdával. Itt áll a
gabona is, nagy kőhambárokba felhalmozva. Négyszáz ember számára
kell annak kitartani, a kik hosszú ostromzárolásra vannak
elkészülve.</p>
<p>Ebből a teremből egy keskeny, alacsony folyosó vezet a
malomüreghez, a hol sohasem voltam s egy tágasabb nyilás a nagy
barlangba, mely oly tágas, mint egy templom, hogy mikor az a
négyszáz ember a közepén letelepedik, alig látszik meg benne. A
boltozata oly magas, hogy egészen elvész a szem elől a sötétségben,
a mit a fáklyák fénye nem bir szétbontani.</p>
<p>Ez óriás barlangüregből nyilnak aztán a kisebb-nagyobb odúk, a
mikben a kézművesek dolgoznak, kik úgy hiszem, hogy mind a rablók
által elhozott szerencsétlenek lehetnek, mert hogy valaki
szenvedélyből tegye azt, hogy egész életén át ott üljön egy
sziklaodúban s gyertyavilágnál a rablók számára szűrt meg bocskort
varrjon, alig lehet elhinni.</p>
<p>Tőlem is azt kérdezte a vezér az első megérkezésemre, hogy hát
én miféle mesterséget tudok? Megmondtam neki őszintén, hogy a
pattantyús mesterséget tanultam.</p>
<p>– No majd meglátjuk, hogy le tudod-e tenni a remeket? dörmögé az
öreg. Itt veszedelmes dolog ám valamivel dicsekedni, a mit az ember
meg nem tud tenni. Majd mindjárt meglátod a példát.</p>
<p>A rablók ez alatt felhordták a tatároktól elvett zsákmányt, s
azt mind felhalmozták egy melléküregbe, a hová csak egy pillantást
lehetett vetnem, a míg a nagy zárkövet elhengerítették fölüle. A
szemem káprázott a sok halomrahányt drágaságtól; biborpalástok,
skófiumos asszonyköntösök, misemondó ruhák takarták köröskörül a
falakat, <span class="pagenum"><a name="Page_38" id=
"Page_38">-38-</a></span> fogasokra aggatva, s billikomok,
szentségtartók, ezüst tálak és ezüst pásztorbotok hevertek szerte
szét minden zugban.</p>
<p>Ha valaha fel akart volna oszlani ez érdemes társaság, minden
tagja urrá lehetett volna az eddigi zsákmány után.</p>
<p>Az igaz, hogy nem is volt mire elkölteni a pénzüket. Evésről,
ivásról gondoskodott a tele éléstár és pincze. Annyi szalonnát,
kenyeret hordtak fel, hogy minden ember telelakhatott vele s a
méhsert hordószámra ütötték csapra. Kifogyhatatlan tárházuknak a
titkát a vezéren és leányán kivül senki sem ismerte. Az éléstár
egyik nap olyan teli volt, mint a másik nap: a fogyatékot észre sem
lehetett venni.</p>
<p>Az első este, a nagy diadalmas vakmerénylet után, nagy
dinomdánommal folyt le. A jóllakott hajdemákok tüzet raktak, azt
körültánczolták s mikor aztán már nagyon jól ittak, akkor
körülülték a vezért és leányát, kik egy biborral bevont emelvényen
foglaltak helyet, s előhoztak, inkább taszigáltak egy halavány képű
ficzkót, a maguk fajtájából valót s odaállíták a vezér elé.</p>
<p>Akkor tudtam meg, hogy törvényszéket fognak tartani.</p>
<p>Furcsa szokás. Előbb a birák leiszszák magukat s aztán így
felkészülve indulnak az itélethozáshoz. A hordóból merítik a római
jogot.</p>
<p>– Jurkó! mondá a vezér a halvány ficzkónak, téged azzal
vádolnak, hogy megfutottál gyáván az ellenséged elől s
elmulasztottad a jeladást az előőrsön, a hová ki voltál állítva,
hogy vigyázd meg, mikor jönnek a tatárok?</p>
<p>– Hát tehetek én róla? menté magát a vádlott. Engem
kiállítottatok, hogy vigyázzak a tatárok jövetelére. A tatárok
helyett aztán jöttek a farkasok. Úgy kisérik ezek a tatár sereget
országról országra, mint a jó vadászkutya a vadászt. Rám rohant
valami tiz. De bizony volt ötven. Hát ha meg hagytam volna magamat
enni a farkasoktól, akkor hogy adtam volna nektek jelt. Én nem
futottam <span class="pagenum"><a name="Page_39" id=
"Page_39">-39-</a></span> el, csak behuztam magam egy faodúba s ott
védelmeztem magamat, egy, ötven ellen, vitézül. Vitézség volt az
tőlem, nem gyávaság.</p>
<p>– Hiábavaló beszéd, rivalt rá a vezér. Neked azt kellett tenned,
a mit a vezéred parancsolt. Ha azt mondod, hogy nem voltál gyáva,
álld ki a próbát.</p>
<p>– Ki is állom! hetvenkedett a legény, a mellét ütögetve.</p>
<p>Erre a vezér leszállt az emelvényről, leányát kézen fogva s azt
mondá a társaságnak, hogy menjenek utána.</p>
<p>Valamennyien követték őt a barlang hátterébe, melyet eddig
előlem éjjeli sötétség tartott eltakarva.</p>
<p>Ott, a terem végében hirtelen meredeken vált el a padlat a
sziklafaltól s egy mély sötét örvénybe engedett letekinteni.</p>
<p>A mélység fenekét egy tó sötét tükre képezte.</p>
<p>A vezér egy szalmacsóvát vett a kezébe s azt meggyujtva egy
fáklyánál, lehajítá a mélységbe. Az alászálló lángkoszorú
megvilágítá az egész örvényt s a mint a földalatti tó szinére
leért, még ott is tovább égett, köröskörül kimutatva a mélységnek
pokolbeli pompáját.</p>
<p>Ekkor a vezér lerántotta leánya mellkendőjét a nyakáról, egy
szép veressárga selyemkendőt, födetlenül hagyva a szép leány sima,
gömbölyű vállait s hófehér keblét.</p>
<p>Azzal ledobta a kendőt a mélységbe.</p>
<p>– Nos Jurkó! mondá a vádlottnak, te mindig azzal kérkedtél a
társaid előtt, hogy legvakmerőbb tudsz lenni valamennyi között.
Olyan vakmerő már tudtál lenni, hogy meg merjed kérni a Madus
kezét. Légy merészebb. Itt a jegykendő. Eredj utána, hozd fel!</p>
<p>Jurkó neki lódult az örvény szélének, hogy mindjárt ugrik, de a
mint az örvényt elzáró korlátgerendához ért s letekintett a
mélységbe, megvakarta a fejét, s nagyon savanyú képet csinált.</p>
<p>– Ugorj hát! kiáltozák a társai.</p>
<p>Jurkó áttette az egyik lábát a korláton, mintha lovagolni
<span class="pagenum"><a name="Page_40" id=
"Page_40">-40-</a></span> akarna rajta; megint lenézett az örvénybe
s aztán megint csak visszaemelte a lábát.</p>
<p>– Majd az ördög ugrik le tinektek ide a pokolba! Hiszen soha se
jöhet fel onnan az ember!</p>
<p>– Hah, te gyáva! kiáltozának rá akkor minden oldalról, s
rárohantak, megragadták, elvették a fegyvereit, megtépték a
csimbókjait, s azután hajánál fogva elhurczolták.</p>
<p>A barlang falában volt egy hosszú repedés, oly keskeny, hogy
csak egy ember férhetett rajta keresztül; annak a nyílását egy
nehéz sziklalap födte. Hat embernek adott dolgot ezt a sziklát
elmozdítani.</p>
<p>Az ordítozó, jajgató áldozatnak kezébe adtak egy szál égő
viaszgyertyát, azzal belökték e szűk sziklarepedésbe s azt megint
lezárták a nagy kőlappal.</p>
<p>A czimborák kaczajordítása elnémítá az elevenen eltemetett
jajgatását ott a kőlap alatt.</p>
<p>Következett a «haláltáncz», a minél borzasztóbbat én soha
életemben nem láttam. A szép Madus halottnak tette magát s úgy
kellett véle egy sort tánczolni mindenkinek, mint egy halottal.</p>
<p>Mikor rám került a sor, akkor azt mondá a vezér:</p>
<p>– Hohó, ficzkó, te még nem tánczolsz a Madussal. Még te nem
lettél fölvéve a társaságba, nem tetted le a próbát. Pedig te is
azzal hetvenkedtél, hogy meg mered kérni a Madus kezét.</p>
<p>– Állok a szavamnak.</p>
<p>– No akkor én is állok a szavamnak. Ott a jegykendője a tó
szinén; hozd fel. Hadd látom, mersz-e utána ugrani.</p>
<p>– Én merek!</p>
<p>(– De csak nem tetted meg azt a bolondot? kiálta közbe a
nagyherczeg.)</p>
<p>(– Bünös istenkisértés, tisztátalan asszonyi állat iránti
gerjedelemből», diktálta a soltész a jegyzőnek.)</p>
<p>– Megtettem biz én; de hát kérem a birák urakat, ebből nem
csinálni egy marginális gonosztettet a részemre; <span class=
"pagenum"><a name="Page_41" id="Page_41">-41-</a></span> mert
először is kénytelen voltam vele. Vagy ugrom, vagy becsuknak engem
is a kőrepedésbe, a hová a gyávákat eltemetik. Azonfölül pedig
tudtam jól, hogy semmit sem koczkáztatok. Diákkoromban sok
mindenféle bányát láttam, többek között sóbányát is. A mélységbe
vetett szalmakanócz lángjánál felismertem az örvény aljában azokat
a vereshagymaformán egymásra hajló sötétkék rétegeket, a mik a
sóbányákat jelzik, s könnyü volt kitalálnom, hogy az a sötét
víztükör ott alant sós tó, a miben az ember el nem merül; sőt a
második égő szalmacsutak fényénél még azt is fölfedeztem, hogy e
tóhoz a barlangból a túlsó falba vágott meredek lépcsőzet vezet le;
tehát semmit se koczkáztattam. Az ellen pedig, hogy az én drága
kedves Madusomat tisztátalan asszonyi állatnak nevezze akárki,
ünnepélyes óvást teszek. Ő tiszta volt és ártatlan: – rám nézve,
míg élt, angyal a földön, s holta után védszentem a mennyországban,
a kinek megsértéseért kész vagyok bárkivel ordáliákat vívni,
ellenfelem pánczélban, én magam selyemruhában, kopjával, karddal,
szeges buzogánynyal. S el vagyok szánva nem folytatni addig
vallomásomat, a míg vagy e passusa a protocollumnak nem
emendáltatik, vagy pedig az elnök, ha fenn akarja kifejezését
tartani, velem meg nem verekszik.</p>
<p>(– No, soltész uram, mondá a nagyherczeg, a reusnak igaza van,
már most vagy tessék kiigazítani a dictatumot, vagy tessék vele
megverekedni karddal, kopjával, szeges buzogánynyal.)</p>
<p>(Az előbbi expediens választatott s aztán így hangzott a bűn
czíme: bünös istenkisértés, egy tisztességes hajadon iránti kegyes
indulatból.)</p>
<p>(– Nos most már ugorhatsz!)</p>
<p>– Nem is mondattam ezt magamnak kétszer; felugrottam a karfára s
onnan egy hatalmas lódulással ellökve magamat, szabályosan
egymáshoz szorított bokákkal, repültem alá a mélységbe.</p>
<p>Mintha toronyból ugrottam volna alá, perczről-perczre
<span class="pagenum"><a name="Page_42" id=
"Page_42">-42-</a></span> sebesebb lett az esésem, az utolsó
perczben úgy zúgott a fülemben az áthasított levegő hangja, mint
egy növekedő mennydörgés. Egyszerre aztán megsiketültem: a víz
összecsapott a fejem fölött. Szemem, szám érezte, hogy csupa
méregsóban uszom. Egy perczig eszembe jutott, hogy imádkozzam.
«Édes Jézus!» A szám egyszerre tele lett sós vízzel. Hanem a másik
pillanatban már fenn voltam a víz szinén, hónaljig kiemelkedve
belőle. A sótengerszem nem engedi elmerülni az embert. A víz fölött
uszkáló szalmacsóvák lángjánál megtaláltam a szép Madus
mellkendőjét s azt a nyakam körül csavartam. E perczben a
hajdemákok biztató rivallása hangzott le hozzám, a mit a
barlangboltozat viszhangja pokolbeli üvöltéssé sokszorozott. Mikor
föltekintettem, az a sok fáklyafény ott a magasban, a beláthatlan
sötétség közepett, olyan látvány volt, mintha a gyehenna
firmamentumán égnének véres csillagzatok.</p>
<p>Két-három rugással kiusztam a sóstóból a kiszemelt ösvényig,
mely hosszú sor lépcsőzetben vezetett fel a barlang felső
karzatáig. A hajdemákok ezen az úton látják el magukat az ételükhöz
való sóval.</p>
<p>Száznyolczvan volt a lépcső. Én kilenczvenet csináltam belőle,
átugrálva minden másodikat. A leugrástól nem telt el három percz,
hogy ismét ott álltam a Madus előtt, tetőtől talpig fehéren a
sótól, mint egy bepúderezett ördög.</p>
<p>Az én kedves Madusom szemérmetes mosolygással fogadott engemet,
a mint a rablók a vállaikon visszahoztak s egy csodálatos szép
virágot nyomott a kezembe, a mit sokáig viseltem a keblemen. A
fölötti örömemben meg is akartam őt csókolni; de a harámbasa
megfogta a galléromat s visszarántott.</p>
<p>– Hohó, ficzkó! Ez még csak a keresztelő volt: hátra van még a
bérmálás! Előbb át kell térned a vallásunkra. Mert a fejedelem
leányát csak hasonló vallásbelinek szokták odaadni. No iszen,
énnekem ez volt épen a leggyöngébb oldalam. Azt mondtam, hogy nem
bánom. <span class="pagenum"><a name="Page_43" id=
"Page_43">-43-</a></span></p>
<p>A vezér mindjárt intett egyik társának, hogy készüljön a
czeremoniához.</p>
<p>Ez volt a pópa.</p>
<p>Mindjárt gondoltam, mert ez tudott leghatalmasabban inni és
dalolni a lakománál valamennyi között.</p>
<p>– Mert lásd, magyarázá a vezér, a ki a mi társaságunkba belép,
annak mind új nevet kell fölvenni. Az én nevem az, hogy
«Nyedzviedz», a mi azt is teszi, hogy «medve», de meg azt is, hogy
«nincsen párja». Azért hívják úgy, mert a medve soha sem jár a
párjával. Hát neked mi nevet adjunk a bérmálásban?</p>
<p>Ekkor aztán előálltak a bérmáló keresztapáim: az egyik azt
mondta, hogy legyen a nevem «szczupák» (csuka), a miért oly jól
tudok uszni, a másik «lyabedz»-nek ajánlott (hattyu), én azonban
azt mondtam nekik, hogy nem az uszásban van az én fővirtusom, hanem
a bombardérozásban, nevezzenek «barán»-nak (kos).</p>
<p>Ez alatt a nagyszakállú rabló felöltözött pópának. Nagy aranyos
süveget tett fel a fejére, a mi nagyon illett a hájtól csepegő
csimbókjai fölé, a gunyája hegyébe öltötte fel a nehéz aranyvirágos
palástot s még két óriási aranyhimzésű papucsot is öltött fel, a
mik valami szentnek az ereklyéi lehettek nyilván, mert bocskorostúl
elfért benne a lába; a kezében pedig egy nagy massziv ezüst
keresztet emelt. S énnekem az a gondolatom támadt ebben a
pillanatban, hogy ez a pópa ebben az aranyos palástban azzal az
ezüst feszülettel egy másik pópát agyonütött bizonyosan azért az
aranyos palástért.</p>
<p>Azután elkezdett velem mindenféle hókusztpókuszt csinálni, a
minek csak a formája volt, azt hiszem, a liturgia, mert a szavakat
nem értettem, görögül voltak; hanem azt vettem észre, hogy a hivők
gyülekezete nagyon jókat nevet rajta; bemázolta nem tudom mivel az
orromat s úgy befüstölt, hogy majd megfulladtam bele; utoljára, a
mint rám adta a «Barán» nevet, a hogy szokás, püspöki mód szerint,
pofon ütött. De a pofon épen nem püspöki <span class=
"pagenum"><a name="Page_44" id="Page_44">-44-</a></span> tenyérrel
volt adva, hanem goromba haramiamarokkal, hogy a fülem is
megcsendült bele, s a mint térden álltam, csak a tenyerem tartott
fenn, hogy hanyatt nem estem.</p>
<p>De már ennek fele se ceremonia.</p>
<p>Én sem voltam rest, fölugrottam a térdemről s adtam vissza egy
olyan pofont a bérmáló keresztapámnak, hogy elől repült az arany
süveg, azután a pópa, leghátul az arany papucs.</p>
<p>(«Actus majoris potentiæ contra ecclesiasticam personam!»
diktálá a soltész az új bűnt. – Ő kegyelmessége azonban a hasát is
tartotta, úgy kaczagott. «Csakugyan furcsa lehetett!» – aztán nem
excommunikáltak érte rögtön?)</p>
<p>Dehogy excommunikáltak; attól fogva lettem nagy emberük. A vezér
oda jött hozzám s megveregette a vállamat.</p>
<p>– De már látom, hogy derék ficzkó vagy, ha már a papnak is
vissza mered adni a pofont.</p>
<p>Akkor aztán még egyet ittunk az én bérmálásom örömére, mely után
egy fáklyán kívül a többit mind eloltogatva, kiki lefeküdt a maga
bundájába takarózva.</p>
<p>Azt kiszemeltem a félsötétben is, hogy az én Madusom számára
magasan a sziklaoldalban volt vetve egy odúba a fekhely, a hová
csak kötéllajtorján lehetett felmenni s azt ő felhuzta maga
után.</p>
<p>Azontul aztán csak a négyszáz ember horkolása hangzott, rémséges
morajt költve a tágas barlangban, meg a patak zuhogása s a
malomkerék dübörgése a szomszéd odúban.</p>
<p>Egyszer aztán a kiállított őr kürtrivallása jelenté a reggelt,
mire mindenki talpra ugrált s várta a mellékodúból előjövő vezér
parancsait.</p>
<p>Minden ember számára volt valami munka kitalálva. A hajdemákok
ezt a barlangot, úgy vettem észre, hogy időjártával mindenféle
földalatti folyosókkal, lépcsőkkel és karzatokkal látták el, a
miknek eleinte nem is értettem meg a czélját. <span class=
"pagenum"><a name="Page_45" id="Page_45">-45-</a></span></p>
<p>Engem azonban Nyedzviedz, Madussal és néhány főemberével együtt,
kivezetett az előbarlangba, a hol a fegyvertár volt.</p>
<p>Oda vitt ahhoz a csatakigyóhoz, a miről már említést tettem,
nagyot rugva rajta a lábával.</p>
<p>– No hát ide nézz Barán! mondá; ha azt állítod, hogy te
pattantyús vagy s tudod, hogyan kell az ilyen czudar jószággal
lőni, hát süsd el ezt. Ezt a nevezetes ágyut mi a Potoczkyak
várkastélyából raboltuk el, az egész fegyvertárukkal együtt.
Tizenhat ember hozta a vállán idáig, minden kétszáz lépésnél
fölváltva. Aztán mikor már itt volt, akkor láttuk, hogy nem ér
semmit. Mikor először megtöltöttük, szépen lefektetve így a földön
végig, négy legényt ráültettem, mint a lóra, hogy tartsák
egyenesen; én magam czéloztam, hogy kilőjjek vele a barlang
kapuján; a Buk, a Boczián, meg a Zoráw pedig itt hátul álltak, hogy
nézzék mi lesz belőle; hát a mint a tüzes vassal elpukkantottam a
töltést, az ágyu úgy fölcsapott a magasba, hogy a rajta ülő négy
legényt mind a barlang tetejéig dobta, a golyó meg, nem hogy kiment
volna ezen a nagy barlangkapun, hanem belefuródott oda a padmalyba.
Most is ott van, ha akarod látni.</p>
<p>Véghetetlenül nevettem rajta.</p>
<p>– No csak nevess! Mondá Nyedzviedz. Azért másodszor is tettem
vele próbát. Most már kötelet hurkoltattam a gazembernek a nyakára,
hogy föl ne ágaskodhassék s annálfogva kétfelől lekötöztettem
czövekekhez. No most rugj föl, ha tudsz! kiálték neki, a mint
elsütöttem a tüzes vassal. Nem is ágaskodott most föl, hanem kapta
magát, olyat szaladt hátra felé, minden czöveket kirántva, hogy a
Buknak a jobb lábát, a Bocziánnak a bal lábát, a Zoráwnak meg mind
a kettőt eltörte, a golyóbist pedig oda lőtte a szegletbe, a hova
az ördög se czélzott volt. No már most mutasd meg te, hogy tudod
elsütni.</p>
<p>– Oh te ostoba medve! kaczagék rajta. Ugyan jól jártatok, hogy
az a rozsdás jószág szét nem szakadt száz <span class=
"pagenum"><a name="Page_46" id="Page_46">-46-</a></span> darabra a
lövés alatt s mind agyon nem ütött benneteket, érdemetek szerint,
hisz az ágyunak először is olyan fényesre kell tisztítva lenni,
mint egy tükörnek; aztán ki látott ágyut a földön fekve elsütni?
Hisz annak ágyutalp kell, meg kerekek.</p>
<p>Hát ezt ők maguktól hogyan találták volna ki?</p>
<p>A mint a nevezetes tudományt fölfedeztem a medve előtt, rögtön
rendelkezésemre bocsátotta a társaságnál levő bognárokat és
kovácsokat, hogy az én útmutatásom szerint segítsenek egy olyan
fortélyos szerkezetet építeni, a miről az ágyut úgy el lehet sütni,
hogy az ne annak a lábát hordja el, a ki a háta mögött áll. Én
magam pedig hozzáfogtam az ágyunak fényesre csiszolásához, a mi a
százados rozsda miatt nem csekély munka volt.</p>
<p>Ennek a siettetésére pedig ugyan nagy szüksége volt a hajdemák
köztársaságnak, mert a mint a tatárok elvonultak Lengyelországból,
Rákóczy fejedelem magyar seregét rabul hurczolva Krimiába, a
váraikba visszatért lengyel főurak rögtön hozzáláttak a hadjárt
alatt elhatalmasodott rablóhadak megfékezéséhez.</p>
<p>A hajdemákok portyázó csapatai mindenünnen azzal a szomorú
hírrel tértek vissza, hogy a Preszjaka völgyből kivezető utak
mindenütt fegyveres hadaktól vannak elállva s a kalandorok zsákmány
helyett betört fejeket hoztak haza.</p>
<p>Ezuttal a két nemes úr egész egyetértéssel és kicsinált haditerv
szerint fogott hozzá a hirhedett rablóhad megostromlásához.</p>
<p>Azok azonban csak nevették mindazt.</p>
<p>Mikor már bizonyosak voltak felőle, hogy el vannak zárva a
külvilágtól, Nyedzviedz attól a naptól fogva elkezdett minden
embernek kettős adagot osztani ételből, italból.</p>
<p>Magam is bámultam rajta, honnan vesszük mi azt a tömérdek élelmi
szert ebben a barlangi erődünkben? Még friss kecske- és juh-hust is
kaptunk mindennap, pedig <span class="pagenum"><a name="Page_47"
id="Page_47">-47-</a></span> az egész barlangban semmi eleven állat
nem volt látható. Ezalatt a megszálló seregek egyre jobban előre
hatoltak a völgyszorosban.</p>
<p>A hajdemákoknak ugyan volt egy régi stratagémájuk, a mivel a
hebehurgya megtámadókat gyakran csuffá tették. Egy mesterséges
alaguton át, egy földalatti zsilip felnyitásával azt az egész
sóstavat, a mi a barlang fenekén meggyült, a völgyszorosba
lezúdíthatták s azzal az ott felnyomuló ellenséget elseperhették.
Hanem a Sziniawszky harczosai már értesülve voltak erről s egy
ködös éjszaka után, mikor késő délben sütött csak ki a nap, arra
ébredtünk, hogy a völgyünkön keresztül egy kőfal van emelve, mely
azt egészen elzárja. A kősáncz cyclopsi mód szerint épült, a
szerteszét található nagy sziklatömbökből, s az alján egy félkerek
boltozat volt hagyva, a min keresztül a lezudított víztömeg
csendesen és kárnélkül lefolyhasson.</p>
<p>Ez már baj volt. De a baj még növekedett. Másnap, harmadnap a
sziklafal megint magasabbra emelkedett s minden rétege el volt
látva lőrésekkel.</p>
<p>Én előre megmondtam Nyedzviedznek, hogy mi lesz ebből? Ha az a
sziklafal olyan magasra fog emelkedni, hogy egyenlő lesz azzal a
facsatornával, mely a mi patakunkat a tulsó sziklafaltól az
innensőig vezeti, akkor a Sziniawszkyak egy jó bástyapuska
segélyével egy kötelet lőnek át rajta, a kötél segélyével egy erős
vaslánczot huznak rajta keresztül s akkor azzal a vaslánczczal
leszakítják a mi egész csatornánkat.</p>
<p>Akkor aztán elveszhetünk szomjan. Mert akármennyi vizet
összegyűjtünk is ebben a barlangban, az a sóskőtől mind ihatatlanná
válik.</p>
<p>– De még annál nagyobb baj is lesz ebből, dörmögé Nyedzviedz, a
mit te még nem tudsz!</p>
<p>S attól fogva nagyon haragos lett.</p>
<p>A hajdemákok többször megkisérték éjszaka megtámadni az
ostromlók emelkedő falát, de azokat mindig <span class=
"pagenum"><a name="Page_48" id="Page_48">-48-</a></span> ébren
találták, s olyan jól lettek üdvözölve a számos lőrésből, hogy
mindig véres fejekkel kerültek vissza.</p>
<p>Most már csak egyedül bennem volt minden reménységük, meg a
csatakigyóban, a mit én az alatt szép fényesre kicsiszoltam; az
ágyutelep elkészült az én utasításom szerint, a hozzávaló golyókat
is megöntettem.</p>
<p>Ez alatt az ostromlók bástyája egészen elérte már a fenyegető
magasságot. Egyenlő volt a mi facsatornánk színvonalával.</p>
<p>Mikor készen voltak vele, nagy dob- és trombita-szóval adták
jelét diadalmas örömüknek. Azon a napon, a hogy a kőmüvesek
szokták, mikor egy fallal elkészülnek, hogy a májusfát kitüzik,
szalagokkal, palaczkokkal és narancsokkal fölékesítve, úgy ők is
kitüztek a fal ormára egy magas bitófát, tetején a vesztőkerékkel
és pallostartó karral; mintegy előre kimondva a halálitéletet a
kelepczébe szorított rablókra.</p>
<p>S a hogy előre megjósoltam a szándékukat, maga a pulkovnik állt
ki a fal tetejére, a hol bizonyos volt, hogy a mi puskáink golyói
el nem érik, s a bástyapuskát lefektetve a három lábra, a mi
vízvezetéki csatornáinkat czélozta meg vele.</p>
<p>– No most ide nézz! mondám Nyedzviedznek, s én is megczéloztam
az ágyummal az ellenséges helepolis ormát.</p>
<p>Az is lőtt; én is lőttem. Hanem az én lövésem dördülése után már
nem volt se bitófa, se pulkovnik a falon. Maga az orom is lerepült
messzire.</p>
<p>A második lövéssel aztán a kőfal alját vettem czélba.</p>
<p>A hatodik lövésnél iszonyú robajjal dőlt össze az egész kőfal,
maga alá temetve tömérdek muskétást, kik a lőréseket megszállva
tarták, egy sem menekült meg élve.</p>
<p>Most azután a hajdemákok nagy rivallgással törtek elő a
barlangból, a láncz kosarain leereszkedve s nekirontottak a
megrémült ostromló hadnak; s míg azok a völgybe szorultakkal
verekedtek, azalatt én a csatakigyómat egészen <span class=
"pagenum"><a name="Page_49" id="Page_49">-49-</a></span> ki a
barlang szájához vontatva, a távolból segélyül érkező Potoczkyakra
ágyuztam a hajdemákok fejei fölött, úgy hogy azok tökéletes diadalt
vettek mind a két gróf banderiumain, s egész a váraikig verték
őket, még a hostádjaikat is prédára vetve.</p>
<p>Ilyen hatalma van az ágyunak, a ki tud vele bánni.</p>
<p>(– Ez elég nagy gonosztett volt mára, mondá a nagyherczeg. Úgy
hiszem mindnyájan aludni mehetünk vele, Istennek ajánlva lelkünket.
Holnap majd folytassuk a vallatást.)</p>
<h3>II. A VISZPA-OGROD.</h3>
<p>Mikor a Nyedzviedz, a megszálló seregeket szétverve, nagy
zsákmánynyal megrakodtan visszatért a Presjaka barlangba, hol én
hátramaradtam, azt mondá:</p>
<p>– No Barán, te megérdemletted a nevedet, mert igazán «kos»
voltál. Te szabadítottál meg bennünket a veszedelemből, neked
köszönhetjük a diadalunkat. Itt vannak a kincsek, a miket
elhoztunk, válaszsz. Tied az elsőség.</p>
<p>Volt ott arany, meg ezüst halommal.</p>
<p>Én pedig azt válaszoltam neki, hogy:</p>
<p>– Tudod már, Nyedzviedz, hogy én nekem nem kell se aranyod, se
ezüstöd; hanem egyes egyedül a te szép leányod, az én drága
gyöngyöm, szép Madusom, azért szolgáltam, azt kérem jutalmul.</p>
<p>Nyedzviedz boszusan rázta meg a fejét.</p>
<p>– Nem tetszik nekem a dolog. Még is csak «nyegodni» vagy.
Turbékolni akarsz. A kinek asszonya van, az csak félember. Az igazi
hajdemák azt teszi, hogy megöleli az asszonyt, aztán megöli; vagy a
ki legigazibb: az elébb öli meg. Minek neked feleséget venni? Hogy
mindig arra gondolj, hogy «de jó volna otthon!» Legyen eszed! Ne
légy nyegodni. Megteszlek alvezérnek, s ne gondolj a Madusra.
<span class="pagenum"><a name="Page_50" id=
"Page_50">-50-</a></span></p>
<p>– Én pedig csak arra gondolok. Kimondtam. S az a nyegodni, a ki
a szavának nem áll.</p>
<p>– Ej, ej Barán! Nem tudod, hogy mit kivánsz? Olyan helyre
kivánkozol, a hová már sokan elmentek előtted, a kik mind ilyen
nyegodnik voltak, mint te. Olyan ember, a ki turbékolni, sohajtozni
akar, mi közöttünk meg nem maradhat. Innen a Madust csak úgy
viheted el, ha elszántad rá magad, hogy minket elhagysz.</p>
<p>Azt feleltem neki rá, hogy megpróbálom még azt a veszteséget is
valahogy elnyögni.</p>
<p>Nagyot kaczagott rajta.</p>
<p>– Tudom, tudom, Barán, hogy nem nagyon siratnál meg bennünket,
ha futni hagynánk a Madussal együtt a szép nagy világba. De nem úgy
megy ám az. A kire mi egyszer azt kimondjuk, hogy «nyegodni!» annak
az innen elmenetele nagyon titokteljes. Nem láttad az ideérkezésed
napján azt a ficzkót, a kit a sziklahasadékba bezártunk? Az is
nyegodni volt. – A kik szerelmesek és nyögdécselni akarnak, azok
mind azon a sziklahasadékon keresztül bocsáttatnak el közülünk. A
szerelmes pár kap a kezébe egy-egy szál nagy viaszgyertyát, a
hátára egy kenyeret, meg egy csobolya bort s aztán mehet a
sziklába, a míg nyilást lát maga előtt s élhet, a míg a kenyérben,
borban tart s nézhet, a míg a gyertyája el nem ég. Aztán
csókolózhatik is. Sok százan elmentek már azon az úton. Azt hiszem,
hogy minden zugban fogsz találni egy-egy pár csontvázat, a kik még
most is összeölelkezve feküsznek ott. Te is oda akarsz-e a sorukba
kerülni?</p>
<p>Ez a biztatás nekem sehogy se tetszett. Csontvázak társaságában
kerülni a menyegzőbe.</p>
<p>Hanem mikor a szép Madus az atyja mellől a szemem közé tüzelt
ragyogó két szemével, elfelejtettem az egész csontvázakból álló
násznépet s azt mondtam, hogy: «azt sem bánom! nekem az én Madusom
kell, ha a pokolba visznek is vele menyegzőre!»</p>
<p>A mint mind a ketten kijelentettük, hogy semmi félelmünk
<span class="pagenum"><a name="Page_51" id=
"Page_51">-51-</a></span> sincs attól, hogy egymást szeretve,
együtt temettessünk el a sziklahasadékba, Nyedzviedz rögtön hivatta
a pópát.</p>
<p>Ugyanaz a nagyszakállú ficzkó, a ki a bérmálási szertartást
végrehajtotta rajtam, jött elő ismét még ujabb pompás ornatusban,
(ezt bizonyosan legujabban rabolták ipam uramék) s a mindenféle
előttem szokatlan ceremóniák és könyv nélkül elmondott formulák
mellett, (a melyeknek némelyike nagyon emlékeztetett a czigány
imádságokra) összeadott minket, s arra mind a kettőnknek a fejére
tettek egy-egy drága aranyos süveget, adtak ránk egy czifra subát;
mindenikünknek a kezébe nyomtak egy tarisznyát élelmiszerekkel, meg
egy korsót, azzal elkisértek addig a repedésig, a melybe a szemem
láttára zárták be hónapok előtt azt a szegény ficzkót, a kit
gyávasága miatt nem tartottak érdemesnek a társaságukban maradásra,
s aztán ott lehengerítve a kő nyilásáról a nehéz sziklát, egyenkint
kézszorítással búcsut vettek tőlünk, a Nyedzviedz érzékenyen meg is
ölelgeté a leányát. Azzal meggyujtottak két szál viaszgyertyát, azt
a kezünkbe adták; bekisértek a szűk folyosóba, s aztán hirtelen
ráhengerítették a nyilásra a lezáró sziklatömböt. Azontul aztán a
barlangbeli hang csak úgy hallatszott le hozzánk, mint mikor az
ember egy üres csigát tart a füléhez s annak a zugását
hallgatja.</p>
<p>A Madus intett a fejével nekem, hogy csak kövessem őt bátran. A
szűk sziklafolyosó tekervényesen kanyargott odább, soha se tágulva
ki jobban, mint, hogy egy ember végig haladhasson benne. Hanem
egyszer aztán eljutottunk egy oldalvást bemélyedő odúba, mely
valamivel nagyobb volt egy parasztház lakószobájánál.</p>
<p>Madus azt mondta, hogy minek mennénk ma tovább? jó lesz itt
töltenünk az éjt.</p>
<p>– Hiszen az éjszakát nagyon könnyű lesz itt megtalálni, mondám
neki, csak a gyertyáinkat kell eloltanunk. De hogy találjuk meg
aztán a reggelt? Itt nem virrad <span class="pagenum"><a name=
"Page_52" id="Page_52">-52-</a></span> meg a hajnal; ide nem hallik
le a kakasszó. Ki mondja meg itt nekünk: «Keljetek föl! Hajnal van:
szép piros hajnal!»</p>
<p>– Ejh Barán! dorgált meg az én Madusom, hát bánnád te azt, ha
annak az éjszakának, a mit az én karjaim közt töltesz, soha se
lenne virradása?</p>
<p>– Dehogy bánnám!</p>
<p>No hát letelepedtünk a leterített bundáinkra, előszedtük
tarisznyáinkból az étkeinket s kedvünkre megvacsoráltunk. Borunk is
volt. Ittunk, a míg jó kedvünk lett. És a jókedvből csókolódás
lett.</p>
<p>Akkor aztán azt kérdezte tőlem a Madus:</p>
<p>– Mit gondolsz, hol vagyunk most? A pokolban, vagy a
mennyországban?</p>
<p>Én azt feleltem neki: «a mennyországban».</p>
<p>Arra a Madus elfujta a gyertyát, s mikor sötétben maradtunk, azt
kérdé tőlem:</p>
<p>– Látsz engem?</p>
<p>– Nem látlak.</p>
<p>– Dehogy nem látsz. Nézz csak reám s mondd utánam, a mit
mondok.</p>
<p>Azzal elkezdte előttem elmondani a Miatyánkot, a Hiszekegyet,
meg az Üdvözletet; s nekem úgy tetszett, mintha minden mondatánál
fényesebb, meg fényesebb lenne az arcza, s utoljára világítani
kezdene a sötét földalatti ürben.</p>
<p>Nem mondtam meg neki azt, a mit láttam, nehogy elbízza magát az
asszony. Hanem ettől fogva megmaradt bennem az a hit, hogy a Madus
az én szentem.</p>
<p>Soha sem voltam életemben oly igazán boldog, mint akkor, ott a
sziklában eltemetetten.</p>
<p>Én magam talán soha sem is kérdeztem volna, hogy van-e ennek az
éjszakának virradatja, ha Madus nem költögetett volna gyöngéden,
mire aztán ismét meggyujtotta a kioltott gyertyákat.</p>
<p>– Mit gondolsz? kérdezé tőlem, mi fog történni ezentúl velünk?
<span class="pagenum"><a name="Page_53" id=
"Page_53">-53-</a></span></p>
<p>– Hát én azt gondolom, hogy a hajdemákok csak tréfából próbára
temettek el bennünket ide, s majd egy kis idő mulva megint értünk
jönnek.</p>
<p>– Csalatkozol, mi soha sem kerülünk ő hozzájuk vissza.</p>
<p>– Csak nem hagyja Nyedzviedz az egyetlen leányát elveszni?</p>
<p>– Rosszul ismered Nyedzviedzet. A kit ő egyszer ez odúba lezárt,
azt ő innen vissza többé soha nem ereszti.</p>
<p>Most már aztán komolyan megijedtem s kezdtem magamat vádolni
azért, hogy egy ily szerelmi mámor miatt ezt a kétségbeejtő
végzetet vállaltam magamra.</p>
<p>Madus azonban felkelt a helyéről s azt mondá nekem, hogy
kövessem őt.</p>
<p>Nekem eszembe jutott az a fénylő arcz, a mit a mult éjjel láttam
s megtért a bizalmam hozzá.</p>
<p>Madus tovább haladt a sziklarepedés folyosóján, mely később
egész sorozatát a kisebb-nagyobb barlangtermeknek kötötte össze. Én
minden barlangban aggódva néztem körül, ha nem látnám-e meg azokat
az egymás mellett kuporgó csontvázakat, a miknek rémképével a
Nyedzviedz ijesztgetett, de nem találkoztam egyetlen halottal
sem.</p>
<p>S a barlang-folyosó egyre tovább vezetett, néhol ünnepélyes
fényű termekbe léptünk, a mik úgy ragyogtak, mint a kristály,
megtöltve csodaalakú bálványokkal.</p>
<p>Egyszer aztán, a mint a folyosó folyvást tágulni kezdett, a
távolból valami fénysugár küllői löveltek be a mély sötétségbe. Az
ott a napvilág.</p>
<p>– Mi a szabadba jutunk ki! kiálték örömteljesen ölelve szivemre
Madust.</p>
<p>– Szabadba? Nem. Szólt ő szeliden és szomorúan. Csak egy újabb
börtönbe. Majd meglátod.</p>
<p>Azzal átölelte a nyakamat. Itt már oly tág volt a sziklatornácz,
hogy ketten is eljárhattunk benne egymás mellett. Nem kellett már
égő szövétnek. A napsugár elénk világított. Megláttuk a kék eget.
Mint a bolondok, úgy futottunk <span class="pagenum"><a name=
"Page_54" id="Page_54">-54-</a></span> előre, hogy még többet
láthassunk belőle. Az egész eget be akartuk lélekzeni.</p>
<p>Egyszer aztán elértünk a sziklafolyosó végére s a mi elénk
tárult, az volt a «Viszpa-Ogród».</p>
<p>Viszpa-Ogród annyit tesz, hogy «Szigetkert».</p>
<p>Egy valóságos sziget, a mit tenger helyett sziklák vesznek
körül.</p>
<p>De azok a sziklák oly meredekek, oly magasak, hogy azok közül e
völgyből ki, vagy ide be semmi út sem vezet egyéb, mint a barlangi
sikátor.</p>
<p>Kopár szirtfalak, ezer láb magasra felnyulók, toronyalakú
sziklacsompók, egymáshoz sorakozva, mint egy rettenetes münster
homlokzata, mély zeg-zugok, mik a sziklát végig hasítják, orgonasíp
alakú bazaltoszlopok egyenesen felálló, s homlokban előrehajló
rétegei, mint megannyi boltívezet töredéke, veszik körül a
«Viszpa-Ogród»-ot, mely a mély völgy fenekén fekszik, mint egy zöld
sziget, mint egy gömbölyded dombocska, egymásnak keresztbe-hosszába
rótt mívelt földek sokszínű sávjaival tarkázva s délnek fekvő
oldalán veteményes kertek koczkáival szegélyezve s aztán köröskörül
fogva sűrű gyümölcsös kertekkel.</p>
<p>A Preszjaka-barlang szirtoldalából, szédítő magasból omlik alá,
messze kiszökő ívet képezve, egy patak forrása, mely a mint porrá
válik a sziklataréjokon, örök szivárványt tart a kis völgy fölött
áthidalva s aztán, mint egy ezüst kigyó, sikamlik alá gyors
tekergésében a völgybe, mely innen a magasból átlátszó köd fátyola
alá rejtve látszik, elszórt fehér házikóival.</p>
<p>– Lásd, ez a mi leendő hazánk; suttogá Madus, a honnan ki nem
mehetünk többé sehova. Ide küldenek a hajdemákok magok közül
mindenkit, a ki vagy gyáva az ő mesterségükre, vagy megunta az ő
viharos életüket, vagy szerelmes lett valami asszonyba s attól nem
tud elválni.</p>
<p>Itt élnek azután azok mindannyian együtt és ásnak, <span class=
"pagenum"><a name="Page_55" id="Page_55">-55-</a></span> kapálnak,
földet mívelnek; s többet soha a világból egyebet nem látnak, mint
a «Viszpa-Ogród»-ot.</p>
<p>Ez a kis sziklasziget volt a titka a hajdemákok egész rejtélyes
hatalmának. Ez tette lehetővé, hogy az ország főnemességével oly
hosszú időn át vakmerően daczoljanak.</p>
<p>Ez volt az ő kifogyhatlan éléstáruk.</p>
<p>A Viszpa-Ogród, mikor azt a hajdemákok fölfedezték, egy kopár
vadon pusztaság volt, sűrűn telenőve csenevész fenyőfákkal. Nem
hogy ember, de még olyan állat sem lakott benne, a mely repülni nem
tud. A völgynek nem volt forrása. Kutat is hasztalan kisérlettek
ásni benne, nem találtak mást, mint sziklát.</p>
<p>Ekkor jöttek arra a gondolatra, hogy a Preszjaka-völgy tulsó
sziklafalából kiszökellő forrást átvezessék a barlangba. Onnan az
aztán utat talált a repedésekkel teljes hegyen keresztül a
Viszpa-Ogród völgy katlanába, a hol aztán a völgy mélyén ismét
eltünt, hogy a Sziniawszkyak sóbányájában törjön elő ismét.</p>
<p>A mint aztán az a patak végig árasztotta a kis völgyet,
egyszerre megváltozott annak a tekintete. A fenyőfák egy részét
kiirtották s rozstermő földet csináltak belőle; a meghagyott
fenyőfák meg óriási növésnek kezdtek indulni; az enyhe, széltől
védett szigetben a legkényesebb növény is meghonosult hamar, még az
ember is átváltozott, a kit sorsa idevezetett.</p>
<p>Igaz, hogy a hajdemákok különben is azt számüzték maguk közül a
Viszpa-Ogródba, a ki az ő vad, kegyetlen szokásaikkal nem tudott
megbarátkozni; de magamról mondhatom, hogy az ember egészen
elfeledi a világot, ha egyszer ide került s nekem sok gyönyörűségem
volt az életben; élveztem mind azt, a mi egy királyra és egy
börtönbe zárt rabra nézve öröm; ismertem a remete józanságának s a
mákonyevő ittasságának ellentétes üdvét; de igazán boldog csak a
Viszpa-Ogródban voltam.</p>
<p>Egy kigyótekervényű sziklaösvény, a meredek falba <span class=
"pagenum"><a name="Page_56" id="Page_56">-56-</a></span> vágva,
vezetett le a preszjakai barlangfolyosó szádától a völgybe szép
menetelesen. Madus már jártas volt e helyen; messziről meg tudta
mondani, melyik ház lakóját kinek hiják? A kis gyermekek eléje
szaladtak s nevén szólíták; megfogták a kezeinket, úgy huztak be
minket házaikba.</p>
<p>Megérkezésünkre egy kis haranglábon álló harangot kezdtek el
kongatni. Mikor közelebbről megnéztem egyszer ezt a harangot, a
köriratáról megtudtam, hogy az a bielovierzi zárda tulajdona volt
valaha, azt is úgy rabolták bizonyosan.</p>
<p>Igen is. Itt minden rablott portéka volt. A szép posztó és
karassiaruhák, a selyem és kamuka az asszonyok öltözetén, maguk az
asszonyok is, a kik azt viselték, az ország minden részéből voltak
összerabolva.</p>
<p>De a rablók és rablottak, ebben a rablott pompában oly ártatlan
boldogságban éltek együtt, mint Ádám és Éva a paradicsomban, mikor
még nem volt semmi öltözet.</p>
<p>Nem is az ő kezük véres keresménye volt az. Ők szántottak,
vetettek, kapáltak és arattak. Bő termésüknek fölöslegét fölhordták
a barlangba s elhagyott társaik ezekért cserébe adták nekik a kerek
föld összerabolt pompáját. A harangot is azok lopták a
számukra.</p>
<p>Mikor e völgyet fölfedezték, semmi vad és szelid állat nem volt
benne, s minthogy felnőtt tulkot ide a barlangon át szállítani nem
lehetett, a hajdemákok úgy hordták ide összekötött lábaiknál fogva
rudra akasztva a szopós borjúkat, bárányokat és malaczokat, s most
már csorda- és falkaszámra tenyészett a völgyben minden házi állat.
Hús, kenyér, gyümölcs annyi került ki innen, hogy a világ végéig
ostromolhatta a Preszjaka-barlangot akármi potentát, a bezárt
őrséget ki nem éheztethette belőle.</p>
<p>Hanem ha azt a vízvezetéket sikerült volna elrontani, akkor
egyszerre vége lett volna a Viszpa-Ogród egész dicsőségének; a
völgykatlan megint olyan kietlen, lakhatlan vadonná zordult volna
el, a milyen volt annak előtte, s ember és állat kiveszett volna
belőle, és a szép gyümölcsösök <span class="pagenum"><a name=
"Page_57" id="Page_57">-57-</a></span> az első kánikulában mind
kiszáradtak volna a megszorult hőségben.</p>
<p>Ezért voltak oly kétségbeesve a hajdemákok, mikor az ostrom
alatt a vízcsatornájukat ez a veszély fenyegette.</p>
<p>A Viszpa-Ogród népe egészen úgy élt, mint Ábrahám apánk családja
a hajdani szent földön. A legvénebb volt a pátriárka. Az parancsolt
s az osztotta fel a munkát s az aratás után a termést.</p>
<p>Minden ember annyit kapott a maga részére, a mennyit háza
népével együtt el birt fogyasztani.</p>
<p>Papjuk nem volt, valaminthogy Mózes előtt a Jehova-hivőknek sem
volt. Vasárnapot nem tartottak; hanem a derült idő volt a munkanap,
az esős idő az ünnepnap.</p>
<p>Nem imádkoztak; de nem is követtek el semmi vétket. A hol a
családapa mind legalább is rablógyilkos volt valaha, soha egy
veszekedő szót nem lehetett hallani az enyim-tied fölött, sem egy
káromkodást, s azok az asszonyok, a kik semmi oltár előtt nem
esküdtek a férjeikkel össze, a kiket úgy hurczoltak ide erőszakkal,
olyan hűségesek voltak, hogy idegen férfi meg nem mondhatta, milyen
színűek a szemeik?</p>
<p>A mint megérkeztünk, a patriarka, a kit Zorawnak hittak, magához
hivott minket lakomára, a törzslakosokkal együtt, a kiknek a száma
mehetett nyolczvanra. Mind rettegett rablók hajdanában, most pedig
békességes pásztorok és szántóvetők.</p>
<p>A lakoma után kivezetett minket a patak partjára, s egy közös
kobakból mindannyian testvériességi áldomást ittunk friss vízből;
más italt itt nem mérnek, s végül a kobakot összetörtük a szövetség
megmásíthatlan jeléül.</p>
<p>Ott azután kimérte az öreg a számunkra a házhelyet, azt
kiczövekelték; azzal neki állt az egész falu népe az építésnek,
egyik a szálfákat vágta, másik ácsolt, fürészelt: a jövevény, az új
letelepülő számára az egész község dolgozik. Két nap alatt tető
alatt volt a kis hajlék, ellátva kezdetleges butorokkal,
edényekkel; az akolban fejős <span class="pagenum"><a name=
"Page_58" id="Page_58">-58-</a></span> tehén, kecske, az asszony
számára. Tőlem meg azt kérdezte az öreg, hogy miféle szerszámokat
adjon, a mikkel valami munkához kezdjek?</p>
<p>Átláttam, hogy itt dolgozni kell; a mit énnekem az iskolában nem
tanítottak, sem pedig a táborban. Én a kovácsmesterséget
választottam. Ott mégis kerül valami vas a kezembe, a mi nélkül én
szerencsétlennek érzem magamat.</p>
<p>Azonban igen rövid idő alatt egészen kibékültem az állapotommal.
Az embert a rabság elálmosítja.</p>
<p>Kivált az ilyen rabság, a hol a börtönfalat a végtelen
bérczoldalak képezik, s a börtön egyetlen ablaka a mennyei
firmamentum. Keresztülásni e falat nem lehet, se ehhez az ablakhoz
fölkapaszkodni s kiszökni rajta.</p>
<p>Az ember ellankad utoljára s megadja magát.</p>
<p>Én már egészen megszoktam, hogy egész nap verjem a vasat s aztán
a tűzhely mellett sütő-főző feleségemhez hazatérve, hallgassam az ő
apró bajait, hogyan fulladt bele a kis kácsa a tojásba? s
tanakodjam vele, vajjon a savanyú kecskerelevél volt-e az oka, hogy
a tehénnek a teje összement? vagy a pemétfű, a mivel a fejőedény ki
lett forrázva?</p>
<p>Mikor pedig aztán egy napon az én kedves Madusom szemérmes
arczpirulással sugott meg nekem valamit, a mitől a férfi szív
nagyot szokott dobbanni örömében, kevélységében, akkor meg aztán
épen semmire se gondoltam többé az egész világon.</p>
<p>Egész napomat az a gondolat foglalta el, hogy apa leszek.</p>
<p>Családom lesz, s annak ez a földfolt lesz az otthona.</p>
<p>Ez a gondolat olyan volt, mint a fának a gyökere, oda nőttem
általa ehhez a földhöz.</p>
<p>Mennyire megbecsültem ez órától fogva az én jó Madusomat!</p>
<p>Igérhetett volna nekem a sors akármit. Igérhette volna végtől
végig azt az egész tarkabarka képet, a min azután <span class=
"pagenum"><a name="Page_59" id="Page_59">-59-</a></span> keresztül
vitt, cserébe a Madusomért, meg ezért a kis házikóért, a mit az ő
vidám danája fölvett, mikor már messziről közeledtem, dehogy
cseréltem volna meg vele!</p>
<h3>III. A KOLTUK-DENGENEGI.</h3>
<p>Én már egészen meg voltam nyugodva a magam csendes
boldogságában; egész világom a Viszpa-Ogród sziklakeretében volt, s
egész sorsom abban az édes mosolygásban, mely hazatértemben az én
jó Madusom arczáról tündöklött elém.</p>
<p>A kovácsműhelyben csak délelőtt dolgoztunk; a délután
mindenkinek arra volt hagyva, hogy a maga háztáját gondozza.</p>
<p>Épen egy bölcsőnek való kast fontam szép piros fűzfaágakból, a
folyosóm tornáczán ülve, a mint egyszer csak egy sötét árnyék
elfogta előlem a nap sugarait, a mi már a magas sziklák között
leáldozni készült. (Itt a Viszpa-Ogródban nyáron is nyolcz órakor
kelt föl a nap, s öt órakor már esteledett.)</p>
<p>A mint feltekinték, Nyedzviedz alakját láttam magam előtt. Ez
volt az, a mi árnyékát rám vetette.</p>
<p>Megdöbbentem.</p>
<p>– Te is ide szorultál már, a Viszpa-Ogródba? kérdém tőle. Az
ellenség vert ki, vagy társaid számüztek?</p>
<p>– Nem, Barán, felel a vezér. Nem azért jöttem ide, hogy köztetek
maradjak; hanem hogy téged is magammal vigyelek. Nem érünk nálad
nélkül egy ütet taplót. Az ágyuval senki sem tud bánni. Pedig most
nagy dologhoz készülünk. Egy gazdag karaván jön a mohilovi búcsúra
Törökországból: gazdag török, rácz és zsidó kereskedők. Sok katona
kiséri őket. Ezt kézre kell kerítenünk. S onnan mindjárt fordulunk
Berdiczovnak. Ebbe a kolostorba van összehalmozva a gazdag barátok
minden kincse. Olyan erősség az, mint egy vár. Széles falai vannak
lőrésekkel s <span class="pagenum"><a name="Page_60" id=
"Page_60">-60-</a></span> a barátok nagy számú őrséget tartanak
benne. Ágyu nélkül azt meg nem ostromolhatjuk. Velünk kell jönnöd.
Én megteszlek zászlótartónak a seregnél és alvezér fogsz lenni
utánam.</p>
<p>Erre a szóra a Madus is kijött a konyhából s nem hogy örült
volna az apja látásának; hanem még inkább rátámadt:</p>
<p>– Minek jön kend ide, az én jámbor, szelid Baránomat
elcsalogatni innen? Ő meg van elégedve a maga kis gunyhójával és
kicsi feleségével. Nincs neki szüksége a kendtek rablott kincseire.
Minket eltemettek kendtek; mi meg vagyunk halva. Hagyjanak nekünk
békét a más világon.</p>
<p>A Nyedzviedz erre azt mondá nekem:</p>
<p>– Hallod-e, Barán! Ki parancsol egy asszonynak a háznál? Vagy az
ura, vagy az apja. Ha te, az ura, nem tudsz parancsolni neki, hát
majd akkor én, az apja, megmutatom, hogy hogyan kell egy asszonyt
kifizetni, a ki akkor beszél, mikor nem kérdezik.</p>
<p>Én aztán, ismerve a vezér heves természetét, nyájas ölelgetéssel
rávettem a Madust, hogy térjen be velem a házba, ott aztán egészen
lebeszéltem a lábáról azzal a kecsegtetéssel, hogy csak hadd menjek
én most el az apjával, majd ha egyszer annyi pénzt szereztem össze,
hogy abból tisztességesen meg lehet élni, s aztán vezéri állásra
jutottam a hajdemákoknál, akkor visszatérek ő hozzá s hatalmamnál
fogva kiszabadítom őt ebből a magányosság sírkertjéből s elviszem
őt magammal valami nagy városba, a hol selyemruhájával fogja
söpörni a földet s nagyságos asszonynak fogják hivni.</p>
<p>Ez a biztosítás a szivére hatott. Nagy sirások és ölelgetések
között, nagy nehezen eleresztett a Nyedzviedzzel; de még mikor a
sziklaösvényről visszatekintettem a völgybe, akkor is ott láttam a
kis fehér házunk ajtajában piroslani fejkendőjét. A kedvencz
galambja egész a barlang szájáig elkisért, s ott leszállt a
vállamra s a fülembe turbékolt; úgy kellett erővel elhajtanom.
<span class="pagenum"><a name="Page_61" id=
"Page_61">-61-</a></span></p>
<p>A régi czimborák nagy üdvriadallal fogadtak, s föltámadásom
ünnepét nagy ivással ülték meg. Én is, a mint a bort újra
megizleltem, a miben régóta nem volt már részem, úgy elfeledtem az
egész Viszpa-Ogrodot, mint egy álmot. Tudva van, hogy egy borivó
ember, ha sokáig visszatartóztatta magát az italtól s aztán megint
hozzájut a kancsóhoz, kegyetlenebb ivó lesz, mint a ki folyvást
gyakorlatában maradt.</p>
<p>A hajdemákok nem is ittak más bort, mint tokajit. Ki tudták
válogatni a főurak és papok pinczéiből az asszuszőlős
átalagokat.</p>
<p>Másnap a preszjakai barlangból felkerekedtünk a mohilovi
búcsúra.</p>
<p>Tizenkét napi járásnyi távolban esik az a barlangvárhoz.</p>
<p>Azon vidéken nem is tudtak talán róla, hogy vannak hajdemákok a
világon, vagy legfeljebb a dajkák meséltek felőlök. Ki gondolt
volna arra, hogy egy más országból kerekedjék elő egy ilyen
hatalmas rablócsapat.</p>
<p>Mindig éjszaka utaztunk, olyan vadonhelyeket válogatva, a miken
rendes utazó soha nem jár; nappal rejtőzve maradtunk sűrű erdőkben,
mély, lakatlan völgyekben; kémeink, tudakozóink, mindenféle
álruhákban mértföldnyire jártak előttünk.</p>
<p>Nem tértünk be semmi faluba élelmezés végett, a mi szárított
hust hoztunk magunkkal, azzal éltünk az egész úton, meg erdei
gombával.</p>
<p>Végre megtudtuk, hogy a törökországi karavánnak mikor kell
megérkezni Mohilov alá.</p>
<p>Egy mocsári erdő két oldalán elrejtőzénk s két napig vártunk
ott, életjelt nem adva magunkról.</p>
<p>Ekkor már utolsó élelmiszerünk is elfogyott s minekünk a
rejtekeinkben nem volt mit ennünk más, mint nyers békahus és
madártojás.</p>
<p>Ott vonultak el előttünk a vásárosok, a kik mind a mohilovi
bucsúra siettek, megrakott öszvéreikkel, társzekereikkel;
<span class="pagenum"><a name="Page_62" id=
"Page_62">-62-</a></span> vitték a sok borsoskát, pereczeket,
füstölt kolbászt, turót ládákkal, vendelyekkel, a drága borokat,
méhsört tömlőkben, hordókban. Mi majd elepedtünk értük s csak a
kezünket kellett volna kinyujtani utánuk. De a vezér tilalmat
vetett ránk: «nem zabálni jöttetek most ide!»</p>
<p>Már fogytán volt a türelmünk, a mint egyszer nagy dob-,
trombitaszó jelenté, hogy most jönnek már, a kikre oly szívszakadva
várunk. Öszvéren, lóháton, tevepupon ülve, kétkerekű, ökörvontatta
födött szekéren valami másfélezer ember. Közöttük feles számú
katonák, pánczélingben, ostromtutyival, alabárddal és muskétával. –
Elegybelegy társaság volt.</p>
<p>Mi nagyon is sokan voltunk ellenükben; valami háromszázan.</p>
<p>A mint egy jelszóra egyszerre kitörtünk a mocsár bozótja közül,
az egész karaván összezavarodott; a katonák elkezdtek lövöldözni,
nem nézve, hogy kit találnak; mi pedig akárhová lőttünk, az a
tömegben nagy pusztítást tett; lett nagy zűrzavar, a ki futhatott,
elfutott, prédára hagyva szekerét, öszvéreit; a hajdemákok
ördögmódra dúltak a megrémült vásáros nép között, hogy én egészen
elkábultam a borzasztó öldökléstől, a mihez hasonlót még soha sem
láttam, s egészen elzsibbadtan ültem le egy zsombikra. A fejem
zúgott.</p>
<p>Egyszerre egy vén török kalmárt látok felém biczegni, a hóna
alatt egy mankóval. Sánta is volt, vén is volt, meg is volt
sebesülve.</p>
<p>Egyenesen felém tartott, s mikor odaért hozzám, mankóján végig
ereszkedve a földre, azt mondá nekem:</p>
<p>– Nosza fiam, huzd ki hamar a jatagánodat s vágd le a nyakamat,
kérlek.</p>
<p>Én csak elbámultam ezen a furcsa kivánságon s azt mondtam neki:
«én ugyan nem teszem ezt a bolondot».</p>
<p>– De csak vágd le kérlek a nyakamat frissen; aztán neked
ajándékozom az én «Koltuk-dengenegi»-met. <span class=
"pagenum"><a name="Page_63" id="Page_63">-63-</a></span></p>
<p>«Koltuk-dengenegi» annyit tesz törökül, hogy «Koldus
tengetőbot».</p>
<p>Én azt feleltem erre az öregnek:</p>
<p>– Már én bizony nem öllek meg téged «baba»; mert én se nem
haragszom rád, se gyilkos nem vagyok. Magam is úgy kerültem a
hajdemákok közé, mint Pilátus a credóba.</p>
<p>– Tudom, fiam, mondá az öreg. Látom az ábrázatodról, hogy te
jobb ember vagy a többinél, épen azért fordulok tehozzád s
egyuttal, mikor arra kérlek, hogy tégy velem irgalmas emberi
cselekedetet, tégedet is boldoggá akarlak tenni. – Ne félj semmit
az én nyakamat gyorsan levágni, nem lesz az gyilkosság tetőled.
Mert meggyilkolni csak azt lehet, a ki élő ember; azt mondja az
Alkorán, a mi egyedüli igaz könyv a földön. Én pedig nem vagyok élő
ember többé; mert én nekem valamelyik lesben álló orgyikos a
puskájával a hasamba lőtt. Az ilyen seb pedig halálos és mindig
gyógyíthatatlan. Nekem el kell pusztulnom vele. Ellenben a fájdalom
és vérvesztés miatt elfutni nem birok, s ha a rablók kezébe jutok,
azok mindenféle válogatott kínzásokat fognak velem elkövetni. Azért
kérlek, hogy szabadíts meg egyszerre a szenvedéseimtől, s vágd le a
nyakamat ezzel a szép jatagánnal. Nézzed, milyen szép jatagán. Ezt
is neked adom örökbe.</p>
<p>Nekem azonban még ekkor sem volt kedvem az ő kopasz fejét
levágni s leráztam a nyakamról a kérelmével.</p>
<p>– Eredj, baba, ha meguntad az életedet, vágd le magad a nyakadat
azzal a szép jatagánnal, vagy kösd fel magadat, elég sok szép fa
kinálkozik itt számodra az erdőben.</p>
<p>Erre az öreg török áhitatos képpel így felelt:</p>
<p>– Jaj, édes fiam, azt én nem tehetem. Tudod, hogy az Alkorán
szerint, (a mely pedig egyedüli igaz könyv a földön) hétféle pokol
van; egyik mélyebb és gonoszabb, mint a másik. A legfelső a mienk,
igazhivő muzulmánoké, a második mindjárt a tiétek, Krisztus hiveié;
a <span class="pagenum"><a name="Page_64" id=
"Page_64">-64-</a></span> hetedik a Gyehenna pedig az
istentagadóké; de negyedik a «Morhut» azoké, a kik öngyilkosul
maguk vetnek véget az életüknek. Nekem tehát három pokollal
mélyebben kellene leszállnom, ha a te tanácsodat akarnám elfogadni.
És abban a három pokolban háromszázharminczhárom esztendeig kellene
bujdokolnom, a míg csak a magam poklába eljutnék; a míg, hogyha egy
hitetlen kezétől esem el, a milyen te vagy, az Alkorán szerint,
mely bizonyára nem hazudik, egyenesen a paradicsomba jutok föl.</p>
<p>Nagy volt a csábítás. Egy jámbor törököt a pokolból egyenesen a
paradicsomba szállítani föl, a saját kivánatára.</p>
<p>De én mégis ellenálltam. Eszembe jutott, hogy a saját
szentirásunk, a mely pedig szintén egyedül igaz könyv a földön, azt
mondja, hogy a ki fegyverrel öl, fegyver által fog elveszni, s
megint csak eltoltam magamtól az öreget, a ki minden áron rám
akarta kötni a fejét, mint a házaló festett kelméjét.</p>
<p>– De lásd, neked adom a koltuk-dengenegimet is, könyörgött az
öreg előttem.</p>
<p>– Aztán hová legyek én a te mankóddal?</p>
<p>– Nézzed fiam, szólt az öreg. Ha ezt a hónaljtámaszt lesrófolod
róla, hát meglátod, hogy ez a koltuk-dengenegi meg van töltve
aranynyal.</p>
<p>Azzal lesrófolta az öreg a mankó vánkosát s egy csomó aranyat
töltött ki belőle a markába. Nagyon sok pénz lehetett ott. A szemem
is káprázott tőle.</p>
<p>– Ezt mind neked adom.</p>
<p>Én mégis ellenálltam a csábításnak.</p>
<p>– Nem ér az nekem semmit, baba; a hajdemákoknál az a törvény,
hogy senkinek se szabad magánál pénzt tartani. A mit rabolnak, a
Preszjaka-barlangba érve, mind átadják a vezérnek, s az mind a
közös kincstárba vándorol. Jaj volna annak, a kinél egy árva
lengyel-garast megtalálnának. A hajdemák nem magának rabol; hanem a
társaságnak. Mert a hajdemák semmiért sem fizet. <span class=
"pagenum"><a name="Page_65" id="Page_65">-65-</a></span> Azért én
nekem a te aranyaid semmit se használnának, csak veszedelmemre
volnának.</p>
<p>– Dehogy nem, szólt az öreg; látod fiam, te jobb ember vagy,
mint a többi, fiatal vagy még; nem neked való élet ez. Ha az én sok
pénzemet öröklöd, azzal elmehetsz Oláhországba, Havas-Alföldre, a
hol senki sem ismer rád. Vehetsz magadnak falut, kastélyt,
jobbágyokat, megházasodhatol, talán van is már fiatal szeretőd:
élhetsz vele nyugodalmasan, boldogan; nem kell az erdőket,
barlangokat bujnod.</p>
<p>Ez a szó szeget ütött a fejembe. Eszembe jutott az én kedves, jó
Madusom. Ha én azt a Viszpa-Ogrodból magammal elvihetném; ha én őt
tisztességes, boldog életű úri asszonynyá tehetném! s miért ne
történhetnék az meg? Most már zászlótartó vagyok a hajdemákok
között. Nem sokára alvezér leszek. Egyszer, mikor a Nyedzviedz
valami rablókalandra a társaság zömével messze eltávozik, én az
otthon maradtakat leitatom, egy kis jó theriákot keverek a méhserük
közé, s mikor valamennyit elnyomja az álom, én Madusommal együtt
megszököm tőlük. Ez olyan kecsegtető gondolat volt, hogy
önkénytelenül nyujtottam ki a kezemet az öreg török handzsárja
után.</p>
<p>– De hová dugjam én el ezt a te sok pénzedet?</p>
<p>– Hagyd csak a koltuk-dengenegiben. Mikor visszakerülnek a
hajdemákok, panaszkodjál előttük, hogy a lábad összezsugorodott a
hideg mocsárban állástól. Sok emberen megesik az, a ki a vízben
meghűti inait, hogy azok összerándulnak s örök időkre kacska marad.
Akkor bizonyosan el is fognak hagyni maguktól, mert sánta czimborát
nem örömest hordanak magukkal a rablók. Te pedig a kincseket
folyvást a te hónad alatt hordozhatod.</p>
<p>S aztán még megtanított rá az öreg, hogy hogyan kössem össze a
bal lábamat, hogyan tegyem a sarkamat a koltuk-dengenegi kiálló
csapjára, s hogy járjak azontúl féllábon. <span class=
"pagenum"><a name="Page_66" id="Page_66">-66-</a></span></p>
<p>A Madusomra gondoltam, a kiért el tudtam volna féllábon menni
egész Jeruzsálemig.</p>
<p>– No már most hát fogd a jatagánom a markodba, szólt az öreg, s
aztán még ő tanított, hogy hogyan bánjak vele. – Ne úgy csapj le
vele, mint a mészáros a taglóval, hanem úgy húzd végig csapás
közben, mint a hegedüvonót. Majd én odatérdelek eléd. Aztán csak
ide vágj, nézd, a hol az első gerinczcsont kiáll a nyakszirtből.
Aztán merően odanézz a szemeddel, a hová vágsz, s a jatagánt
egyenesen fogd, hogy a markolata megfeküdje a tenyeredet, akkor
szépen az élével fog találni, nem bicsaklik félre.</p>
<p>Addig beszélt, addig biztatott, míg egyszer az ördög
megtaszította a kezemet, (a ki mindig ott leskelődik a halandó
ember háta mögött) s én csak azt vettem észre, hogy egy fej nélküli
ember esik a lábamhoz, a két térdemet átölelve, míg egy
embernélküli fej messze gurul alá a lejtőn ide-oda csapva magát a
fák törzseihez.</p>
<p>(«Homicidium», emberölés, diktálá a soltész a jegyzőnek.)</p>
<p>(«Igen, de enyhítő körülmények között», veté közbe a
nagyfejedelem; a megöltnek saját kivánatára, az Alkorán helyeslése
szerint s a hátul leskelődő sátán incselkedése mellett.)</p>
<p>– Mégis emberölés volt az, folytatá Hugó. S én nagyhamar
megbántam, hogy ezt tettem; mert keservesen meglakoltam érte. A
véres tett végrehajtása után fogtam a mankót a hónom alá, s
megpróbáltam sántikálni. Úgy baktattam a czimboráim után.</p>
<p>Azok roppant prédát ejtettek. A ki el nem futott a karavánból,
azt levágták s lerakva az elfogott öszvérekről a zsákmány javát,
azt a saját vállaikra vették; mert azon az úton, a melyen ők járni
szoktak, teherhordó állattal nem lehet botorkálni.</p>
<p>Mikor én a mankóval sántítva eléjük kerültem, nagy hahotával
fogadtak. <span class="pagenum"><a name="Page_67" id=
"Page_67">-67-</a></span></p>
<p>– Hát téged mi az ördög lelt? Kérdé tőlem Nyedzviedz.</p>
<p>– Jaj, hagyd el! odavagyok! nyöszörögtem én keservesen. Koldussá
lettem, a mint egy sánta törököt, a ki a mankós lábával nem tudott
előlem elfutni, megöltem, az haldokolva azzal átkozott meg, hogy
«no hát vedd hasznát a koltuk-dengeneginek s légy olyan sánta mint
én!» S abban a perczben úgy összezsugorodott a bal lábam, hogy nem
tudom többé kinyujtani.</p>
<p>– Bizonyosan megbánta a lábad a hideg vízben álldogálást, mondá
Nyedzviedz. Megesik az az ilyen kényes kutyán, mint te vagy. De ne
félj semmit. Van közöttünk, a ki az ilyen baj meggyógyításhoz ért.
Hej! Przepiorka! Jer ide!</p>
<p>Megszeppentem. Ha vizsgálat alá veszik a lábamat, kisül, hogy
semmi baja sincs. Igyekeztem az inaimat minél jobban megfeszíteni,
hogy görbe maradjon a lábam, a míg Przepiorka tapogatja, kenegeti,
huzogatja, hogy csakúgy ropog bele minden csontom.</p>
<p>Egyszer aztán azt mondá Przepiorka, hogy:</p>
<p>– Bizony össze van ez a láb zsugorodva egészen.</p>
<p>Erre én elfelejtkezem magamról, s ijedtemben ki akarom nyujtani
a lábamat… s akkor aztán még nagyobbat ijedek. A lábam, a mit
sántának hazudtam, valósággal össze volt zsugorodva, nem tudtam
többé kinyujtani.</p>
<p>Megvert az Isten. Rajtam maradt a veszedelem, a mit magamra
hazudtam.</p>
<p>Csakugyan sánta maradtam igazán s nem tudtam lépni a
koltuk-dengenegi nélkül.</p>
<p>Hej, hogy átkoztam magamban azt a vén törököt, a ki a
koltuk-dengenegit örökül rám hagyta!</p>
<h3>IV. A BERDICZOVI ZÁRDA.</h3>
<p>– Ne búsulj semmit! mondá Nyedzviedz, mikor azt látta, hogy
keservesen vakartam a fejemet, azon való <span class=
"pagenum"><a name="Page_68" id="Page_68">-68-</a></span>
bánatomban, hogy a lábamat nem birom leereszteni. – Most veszszük
még csak igazi hasznodat, hogy megsántultál. Ilyen ember kellett
nekünk régen.</p>
<p>Azzal parancsot adott egy széles vállú ficzkónak, hogy vegyen
föl a nyakába, s aztán úgy lovagoltam emberháton, ha az egyik
elfáradt, változtatva a paripát egész az oczakovi erdőkig. A gonosz
hajdemákok azzal álltak rajtam boszut a kényszerü megnyergelésért,
hogy folyvást dalolták előttem-utánam azt gúnydalt, hogy: «Fáj a
kutyának a lába. Megütötte a szalmába».</p>
<p>Az oczakovi erdőben pihenőt tartottunk, ott azután azt mondta
nekem a Nyedzviedz:</p>
<p>– No Barán, te tovább nem jösz velünk, hanem elkecskebokázol a
biczebócza lábaddal Berdiczovba. Ott kikémleled a dörgést. Aztán
visszasántikálsz hozzánk a Presjakavárba, s hirül hozod, a mit
kitanultál. Akkor aztán attól függ, hogy milyen erővel induljunk
neki? Mert én el akarom foglalni Berdiczovot.</p>
<p>A mohilovi merénylet csodálatos sikere elkapatta a rablóvezért.
Mivelhogy itt háromszázad magával kétezer embert szétvert, a kik
közül legalább ezernek volt puskája, most már nem kevesebbre
gondolt, mint hogy egy bekerített várat bevegyen ostrommal.</p>
<p>Arra pedig, hogy valaki Berdiczovba bejusson, semmi sem volt
olyan jó alkalmatosság, mint egy sánta láb.</p>
<p>Messze földről, még külső országról is ez volt valamennyi
sántának, kacskának, zsugorodott tagúnak és inaszakadtnak a
találkozó helye.</p>
<p>A berdiczovi úton egyik csapat a másikat érte, a ki mind a
csodatevő helyre igyekezett. A ki rongyos volt, mankójával mérte
végig az utat, a tehetősebbek öszvérre kötözve vitették magukat. A
falusi parasztot talyigába fektetve tolta a felesége; a grófok
aranyos zsellyeszékben vitették magukat s a polgárok kétkerekű
ökrös szekeren utaztak mind Berdiczov felé.</p>
<p>Berdiczov a fehér barátoké volt, egy kellemes völgy <span class=
"pagenum"><a name="Page_69" id="Page_69">-69-</a></span> teknőjében
kiemelkedő halomra építve. Maga a kolostor erős bástyákkal volt
körülvéve, a miket még köröskörül vízárok is védett,
sánczkarózattal. A domb tövében volt egy hévízforrás, mely az
árkokat ellátta s távolabb már hétkerekű malmot hajtott. E vízárkon
át csak szűk felvonó hidon lehetett a bekerített kolostorba
bejutni. A tömérdek bucsujáró nép – a kolostor falán kívül épült
városkában talált elhelyezést, s egyszerre száz embernél többet nem
eresztettek be, akármilyen nagy ünnep volt, mert több nem is fért
be a templomba; hanem ha nagy volt a sokaság, egész nap tartották a
misét, az egyik száz ember bejött az egyik kapun, a másik száz
kiment a másikon. Az udvaron, a bástyákon pedig állig, sarkig
fegyverezett őrség volt felállítva mindig éjjel-nappal, s gond volt
rá, hogy a látogatók semmiféle fegyvert be ne hozzanak
magukkal.</p>
<p>Mert a berdiczovi kolostorban mesés kincsek voltak felhalmozva.
Nem csodálom, hogy úgy fájt azokra Nyedzviedznek a foga.</p>
<p>Egy oltár vert ezüstből csinálva, a mit Sztaniszló fejedelem
ajándékozott a kolostornak; egy áldozó-asztal, a minek tömör arany
táblájára volt felvésve az ajándékozó Leszczinszky grófnak a csodás
története; fogadalmi képek, csupa drágakövekből rakott
mozaikmunkával, arany kelyhek és medenczék, karbunkulusoktól
szikrázó szentségtartók, régi koronák, a miknek viselői kétszer
akkora fejüek lehettek, mint mi vagyunk; keresztek, miken a
zafiroktól és igazgyöngyöktől nem látszott az arany; drága
ereklyetartók, ezüst szekrények, miken aranyból vert szobrok
vannak; aztán csodálatos mesterművű órák, a mik mind jártak,
ütöttek és harangoztak, s e szemvakító pompa és gazdagság, e
kincshalmaz és művészi remek közepett, azok a mankók, a miket az
itt csodamódon meggyógyult nyavalyások itt hagytak.</p>
<p>Mikor legelőször e kincstárházba beléptem, a sok drágaság között
ezeket a mankókat láttam meg legelébb. <span class=
"pagenum"><a name="Page_70" id="Page_70">-70-</a></span></p>
<p>Hej de örömest itt hagynám én is azt az átokverte
koltuk-dengenegit, a mi a hónom alá szegődött, a benne levő
aranyokkal együtt.</p>
<p>Aztán megzendült az ének a khórusban.</p>
<p>Én nem tudom azt kimondani, hogy mit éreztem az ének alatt. Nem
láttam én e templomnak sem ezüstjét, sem aranyát; nem számláltam,
mennyi mázsára mehet az? mert én csak azt a szent képet néztem ott
az oltáron, a mi le nem vette rólam a szemeit, mindenütt rám
nézett, mintha a lelkembe nézne, s ott olvasná, hogy én e szent
helyre gonosz, istentelen szándékkal jöttem s szemrehányásokat
tenne érte; az az ének egészen kiforgatott az idáig hozott
gondolataimból, úgy, hogy senki a nyomorékok és szenvedők
gyülekezetében őszintébb vezekléssel nem verte a mellét az öklével,
s nem csúszott térden a márványpadlat fölött, mint én.</p>
<p>Midőn a szertartásnak vége lett, egyenkint mindenkit
odabocsátottak a perjel elé, hogy átvegyék az áldást.</p>
<p>A perjel hosszú őszszakállú agg volt, a hogy az öreg Istent
festik. Minden vonásában az a véghetetlen jóság kifejezése.</p>
<p>Előre tudtunkra volt adva, hogy a fehér barátok a beköszöntő
látogatóktól nem fogadnak el semmi ajándékot. Csak búcsúvételnél
teljesíti azt, a kinek tetszik. A perjel kiosztja az áldást az
eléje járulók között; a nélkül, hogy kérdené, ki az igazhívő, ki az
eretnek; lehet zsidó, lehet mohamedán, mindenkit egyformán megáld.
S lehet valaki tele halálbűnökkel és vétkek elkövetésének rémes
szándokaival, meg nem gyóntatja elébb. Megáldja, úgy bocsátja el, s
csak azután, ha a megtérő vétkes visszatér másodszor is,
megenyhülve, akkor fogadja el tőle a gyónást és az ajándékot.</p>
<p>Én egészen megtörve kerültem ki a templomból. Elfeledtem, hogy
miért vagyok ide küldve? nem jutott eszembe kikémlelni a sánczok
erejét, a felállított mozsarak lőképességét, az őrség létszámát,
csak biczegtem a többi búcsújárókkal <span class="pagenum"><a name=
"Page_71" id="Page_71">-71-</a></span> tova, annak a zsolozsmának a
dallamát dudolva magamban, a mit a többiek hangoztattak; míg a
hévízforráshoz elértünk. Itt engem is levetkőztettek, s
beleültettek egyikébe azoknak a bakoknak, a miken a sánták,
zsugorodottak úszkálnak a víz fölött. Urat és szegényt nem lehet
itt megkülömböztetni.</p>
<p>Mikor kijöttem a vízből, már nem voltam sánta többé. Az
összezsugorodott lábam olyan ép volt, mint a másik.</p>
<p>«Miraculum! Miraculum!» kiáltozá az egész gyülekezet, s én magam
elkezdtem sírni, mint egy gyermek.</p>
<p>Hát mégis van Isten! Daczára annak, hogy én annyiszor mondtam,
hogy nincs?</p>
<p>Hát nem bánthatom meg őt annyira, hogy mikor hozzá fordulok meg
ne bocsásson?</p>
<p>Fogtam a mankómat, most már nem a hónom alá, hanem a vállamra
vetve, úgy tértem vissza a perjelhez.</p>
<p>Rám ismert és szeliden mosolygott.</p>
<p>Odatérdeltem elé, s azt mondtam neki, hogy gyónni akarok.</p>
<p>És aztán meggyóntam neki mindent.</p>
<p>Hogy a hajdemák-vezér megbizásából jöttem ide, kolostora
erősségét kikémlelni. Hogy a rablók meg akarják támadni
Berdiczovot, s van ostromágyujok is, a mivel a falakon rést
lőjjenek. Van négyszáz elszánt czimborájuk, a ki képes
halálveszélylyel megmászni a falakat.</p>
<p>Az ősz perjel meghallgatta gyónásomat és feloldott.</p>
<p>Aztán azt mondá:</p>
<p>– Eredj vissza azokhoz, a kik küldtek. És aztán vigy nekik
tudósítást arról, a mit tapasztaltál. Hadd jöjjenek. Te maradj ott
velük és a mit rád biznak, hogy az ostromágyuval lövesd a
kolostort, azt teljesítsd.</p>
<p>– Én tegyem azt, atyám? szólék elbámulva.</p>
<p>– Igen. A pattantyustól függ, hogy milyen sikere legyen az
ágyuzásnak. Lőhet jól, lőhet rosszúl. Inkább te légy ott, mint
más.</p>
<p>– Rajta leszek, hogy rosszúl lőjjek. <span class=
"pagenum"><a name="Page_72" id="Page_72">-72-</a></span></p>
<p>– Tőled függ, hogy a felmentésünkre jövő seregnek elég
időhaladéka legyen megérkezni. Te az ostromot elhúzhatod
hosszasan.</p>
<p>– Úgy fogok cselekedni.</p>
<p>Annak a bizonyságára, hogy a szavamat híven be fogom váltani,
otthagytam a töröktől kapott mankómat is a perjelnél. A hála is
ösztönzött rá. Cserébe egy kigyógyult sánta lábért még az olyan
mankó sem drága, a mi aranynyal van bélelve. Azt is megmondtam a
perjelnek.</p>
<p>– Jól van fiam, szólt a kegyes öreg. Ha bennünket megszabadítani
serénykedel, s a veszedelem elfordul rólunk, én visszaadom a nálunk
hagyott aranyaidat s még azonfelül is adok neked valamit, a mi
többet ér sok siklus aranynál: utat a megtérésre. Befoglak ajánlani
az ország hatalmasaihoz, hogy derék ember módjára élhess tovább s
nevednek becsületet szerezz. Ezt a szűz Mária képet pedig vidd haza
a feleségednek.</p>
<p>Egészen megtérve, töredelmes szívvel kerültem vissza a
Preszjaka-barlanghoz.</p>
<p>Ott azonban rögtön újra kellett kezdenem a hazugságot, mert ez
által a hajdemákok tőrbecsalása volt a czélom. Czimboráim újjongva
fogadtak, a mint meglátták, hogy ép lábbal jövök; én aztán azt
hazudtam nekik, hogy valami boszorkány gyógyított meg ördöngős
ráolvasással a tagzsugorodásból. Azt elhitték. Ha elmondtam volna
igazán, hogy a berdiczovi perjel áldása fogott rajtam, mindjárt
gyanúba vettek volna.</p>
<p>Akkor aztán haditanácsot ültünk s én elmondtam a vezérek előtt,
a mit a számukra hoztam.</p>
<p>Annyit már kifundáltam a magam eszével, hogy a jó hazugsághoz
megkívántatik, hogy legyen benne valami igaz; mert a nélkül az
embert hamar rajtakapják.</p>
<p>Leirtam a kolostor kincseit, hozzátéve még azokat is, a miket
nem láttam, a kádakkal álló arany és ezüst pénzt. Erre fájt
leginkább a hajdemákok foga. A Nyedzviedznek magas vágyai voltak.
Az volt a terve, hogy ha egyszer <span class="pagenum"><a name=
"Page_73" id="Page_73">-73-</a></span> nagyon sok pénzt
összegyüjtött, zsoldjába fogadja valamennyi szétszórt rablóbandáját
a Kárpátoknak, s azokkal egyszerre közös terv szerint megrohanja a
halicsi városokat, a főurak kastélyait lerombolja s aztán
kikiáltatja magát nagyfejedelemnek. Számított rá, hogy ha az urakat
és papokat kell kirabolni, a nép melléje áll.</p>
<p>Egész éjszakán át elbeszélgetett velem e rémséges terveiről, a
miknek sehol sem volt vége. Meg nem akart addig állni, a míg
valamennyi istentelenek pápájává meg nem teszi magát.</p>
<p>A kolostor erődítményeit aztán úgy irtam le a rablók előtt, hogy
azok hosszú ostromot várnak s igen erősen vannak védelmezve. Pedig
a mi csatakígyónkkal az első nap rést lehetett volna rajtuk lőni, s
az ő rozsdás taraczkjaik nem sok kárt tehettek az ostromlókban. A
perjelt magát úgy irtam le, mint a ki nagy hadvezéri talentum. A
vízárkok leirásával, a mik a víz alá rejtett hegyes karókkal vannak
teletüzködve, egészen elvettem a kedvét a rabló hadnak, hogy
rohammal támadja meg a sánczokat. A «spanyol lovasokról» és
tűzaknákról is tudtam nekik csodadolgokat beszélni, úgy, hogy
egészen megnyugodtak az én szakértően formált tervemben. Én a mi
sugárágyunkkal a bástya egy részét úgy fogom lerombolni, hogy annak
az omladványa a vízárkot betemesse, akkor azután ott a résen
könnyen keresztül hatolunk.</p>
<p>A Nyedzviedz kedvét annyira megnyertem, hogy teljhatalmat adott
az ostrom vezetésére.</p>
<p>Én különös kegyül csak annyit kértem tőle, hogy engedjen egy
napra visszamennem a Viszpa-Ogródba, hadd látom meg az én kedves
Madusomat, a ki azóta azt hiheti, hogy tán meg is haltam.</p>
<p>Nem örömest állt rá Nyedzviedz.</p>
<p>– Ismerem az asszonyfélét. Nem jó a harczosnak asszonnyal szóba
állni, mikor harczba akar menni. Az még rosszabb, mintha
imádkoznék. Az asszony mindjárt sír, s abban a vízben a gyönge szív
hamar megolvad. <span class="pagenum"><a name="Page_74" id=
"Page_74">-74-</a></span></p>
<p>De én addig erősködtem a kívánságom mellett, hogy kénytelen volt
engedni.</p>
<p>Még egyszer megnyitották előttem a Viszpa-Ogród szikla
folyosóját.</p>
<p>Szép őszi délután volt, mikor a meredek sziklalépcsőzeten a
csendes kis sziklaszigetbe leballagtam.</p>
<p>Már messziről hallottam, kis házunkhoz közeledve, az én kedves
Madusom ismerős danáját.</p>
<p>Megérezte a jó lélek, hogy közeledem és kifutott elém.</p>
<p>Mintha most is látnám, milyen szép volt, milyen öröme volt.</p>
<p>Azt hitte, hogy már most ott maradok végkép.</p>
<p>Nem rontottam el az örömét. A búcsúzás pillanatára halasztottam
azt a szót, a mi majd könyekre fakasztja, hogy újra eltávozom
messze, veszélyes útra.</p>
<p>Azt az egy éjszakát boldogságban akartam eltölteni.</p>
<p>Engedtem neki, hogy előbb ő mondja el a maga dolgait. Hadd
dicsekedjék el vele, mennyi aszalt gyümölcsöt, mennyi füstölt
pisztrángot rakott el télire, hány döböz turóval látta el a házat?
Milyen szép vásznat szőtt a maga termesztette lenből. Aztán nagy
pirulva, nagy dicsekedve megmutogatta a maga készítette kincseit.
Egy kis parányi gyöngyös főkötőcskét, egy legapróbb embernek való
zubbonykát, hogy azoknak láttára majd a szivem ugrott ki a
helyéből.</p>
<p>Azt suttogta hozzá, hogy mikor a karácsony ünnep eljő, akkor az
ő bethlehemi jászolkája is kész lesz.</p>
<p>Oh mint szerettem volna itt maradni nála: örökre a
Viszpa-Ogródban maradni.</p>
<p>De hát nem lehetett. Nagyobb terveim voltak vele. Ki akartam őt
innen szabadítani; elvinni magammal s úrasszonyt csinálni
belőle.</p>
<p>Mikor aztán ő kifogyott a dicsekedésből, akkor rám került sor,
hogy mondjam el én is, a mi azóta történt velem.</p>
<p>No azzal nem volt ok valami nagyon dicsekedni. S úgy
<span class="pagenum"><a name="Page_75" id=
"Page_75">-75-</a></span> tapasztaltam, hogy az a Madus, a ki a
Viszpa-Ogródban a galambokat eteti, nem ugyanaz, a ki a
Nyedzviedzzel minden rablókalandra együtt járt; mert a karaván
kirablása történetének elmesélése alatt valósággal kilelte a hideg,
úgy elborzadt tőle. Hát még mikor a sánta lábam történetét
elmondtam neki! De újra felemelkedett aztán, mikor meggyógyulásom
csodáját elbeszéltem, s attól aztán ő is meggyógyult végkép, mikor
a boldogságos szűz képét átadtam neki, a mit a perjel küldött.</p>
<p>Pedig ez a kép lett a halála.</p>
<p>De hát ez lett az üdvössége is.</p>
<p>Csak reggelre kelve mondtam meg a jó léleknek, hogy itthon létem
ideje letelt s megint odább kell mennem.</p>
<p>Hogy marasztott csókjaival! Hogy borult a nyakamba, s aztán meg
a térdeimhez! Nem akart elereszteni. Talán előre megérezte, hogy e
testben nem fogjuk egymást többé látni? Hasztalan biztattam,
vígasztaltam, hasztalan esküdtem neki, hogy visszajövök érte, hogy
csak azért megyek el most is, mert az ő sorsáról akarok
gondoskodni: nem vette be a jó szót; de elkisért az egész
sziklalépcsőn fel s talán velem jött volna vissza a barlangba, ha
ott szembe nem jött volna ránk az apja.</p>
<p>A Nyedzviedz aztán visszariasztá. Azzal ijesztette, hogy a
hajdemákok közé nem jó vetődni ilyen menyecskének, mert a rablók
babonája az, hogy a kinek egy nem született gyermek kis ujja van a
zsebében, azt nem sebzi meg se golyó, se kard.</p>
<p>Még egyszer meg akart csókolni, de a Nyedzviedz közénk állt s
azt mondta: «elég volt!» Aztán betaszított maga elé a sziklafolyosó
szádába.</p>
<p>Én, a míg csak a világító nyilás látható volt, vissza-vissza
néztem, s mindig ott láttam állni az én Madusomat a kerek nyilás
közepén.</p>
<p>Olyannak látszott előttem, mintha egy szent állana a fényes
glória közepett.</p>
<p>A folyosó egyre sötétebb lett, s az a glóriás kép annál
<span class="pagenum"><a name="Page_76" id=
"Page_76">-76-</a></span> fényesebbnek látszott. Egyszer aztán
elhajlott a sikátor s az én vizióm eltünt.</p>
<p>Mi még az nap felkerekedtünk, négyszáz hajdemákkal, meg a
sugárágyunkkal s nappal végig vonulva a preszjakai völgyön, az éj
oltalma alatt, szép holdvilágnál kijutottunk az országútra, a hol
nem féltünk semmi ellenállástól többé.</p>
<h3>V. A KARÁCSONYÉJ.</h3>
<p>Őszszel kezdtük el az ostromot s én olyan szépen vezettem azt,
hogy a deczember is ott talált bennünket. Háromszor is
megváltoztattam az ostromlöveg helyét s olyan nagy távolból lőttem
vele, hogy nem tehetett nagy kárt a falakban.</p>
<p>A Nyedzviedz ugyan mindig sarkalt, hogy menjünk közelebb a
bástyákhoz; lám azoknak az ágyugolyói is csak úgy gurulva jönnek
már idáig; s egyszer a maga paraszt eszével ki is találta a
térségen a legjobb pontot, a honnan a váracsot egész sikerrel
lehetett volna lövetni s kényszerített, hogy ott állítsam fel az
ágyumat. Szót kellett fogadnom; de én, mialatt a sánczokat éjszaka
elkészítettem, lopva egy hordócska lőport helyezék el a
földeskosarak alá. Reggel aztán azt mondtam Nyedzviedznek, hogy
vigyázzunk magunkra, mert itt a várbeliek tűzaknát ásnak alánk, az
éjjel jól hallottam, a mint a föld alatt dolgoztak; a földre
helyezett dob bőrén a ráhintett borsószemek csak úgy
tánczoltak.</p>
<p>Nem akarta elhinni. Azt mondta, hogy megeszi ő azt, a ki a
várból idáig vakandokmunkát mer csinálni s csak azért is ott maradt
a következő éjjel is, a lövetés sikerét megfigyelni.</p>
<p>Én aztán azt tettem, hogy egy hosszú nádszálat dugtam bele az
elrejtett lőporos hordóba, azon húztam keresztül a salétromos
zsineget, mert óvatosnak kellett lennem: a Nyedzviedznek finom
szaglása volt; lőtávolon kívül <span class="pagenum"><a name=
"Page_77" id="Page_77">-77-</a></span> megtudta érezni a kanócz
szagát, ha valahol lesben elrejtett ellenség várt reá. Így nem
érezhette azt meg.</p>
<p>A lőpor aztán a legjobbkor lobbant föl, mikor épen a Nyedzviedz
a mellvédnek támaszkodva, bámult a kilőtt golyó után. Úgy kellett
őt a lábánál fogva kihúznom a sánczkosarak alul. Azért kutyabaja
sem lett, hanem a kedve egészen elment olyan közelről lövetni a
várat, a honnan a tűzaknával elérik az embert s tanácsomra megint
visszamentünk a távoli dombra.</p>
<p>Azzal biztattam a zugolódó hajdemákokat, hogy mikor beállnak a
téli fagyok, akkor a vízárkok is mind befagynak s nekünk könnyű
munkánk lesz a jégen keresztül ostrommal mászni meg a falakat. Azt
azonban elhallgattam előlük, hogy a hőforrás soha sem engedi
befagyni a sánczárkokban a vizet s ha nekünk orrunk-fülünk lefagy
is, de a sánczárok be nem fagy.</p>
<p>E közben szépen eljött a karácsony. Rám nézve sokszorosan várva
várt nap. Az örök-kalendáriumot ott hordtam az órám lánczára
akasztva. Baseli munka volt mind a kettő.</p>
<p>Kegyetlen csikorgó hideggel köszöntött be a karácsonyszombat
reggele; északi szél fujt, csak úgy hordta a havat, hogy tíz
lépésnyire nem lehetett látni. Épen ilyen időre számítottam.</p>
<p>Az ágyúzást félbe kellett hagyni, miután a vár épen nem volt
látható a hófergeteg miatt; a hajdemákok mind a sátoraikba
huzódtak, s ott ittak és koczkáztak. De hát mire koczkáztak, ha
pénzt nem volt szabad maguknál tartani? Pofoncsapásra. A nyertes
fizetett, a vesztes állta. Soha sem volt kedvem ehhez a játékhoz.
De a hajdemákoknak bolond kedvük telt benne.</p>
<p>Én az alatt, míg minden sátorban folyt a tivornya, hangzott a
részeg lárma, káromkodás, csendesen meghuzódtam a magam sátorában s
visszagondoltam elmult éveimre, mi minden történt velem ezen a
szent napon? elkezdve az első gyermekkori emléken, mikor az anyám
<span class="pagenum"><a name="Page_78" id=
"Page_78">-78-</a></span> karján ülve, az első mézeskalácsbábot
levettem a karácsonyfáról s aztán sajnáltam megenni, mert aranyos
volt. Aztán eljutottam a viszpa-ogródi házikóig s azon
gondolkoztam, hogy a míg én itt a hótól félig betemetett sátorban
hallgatom a hideg szél zúgását, távoli harangok bongását, közeledő
paripák dobogását, vajjon az alatt az én kis Madusomnak elkészül-e
már a bethlehemi jászolka?</p>
<p>A berdiczovi kolostornak valamennyi harangja zúgott éjféli
misére. Körülöttem valamennyi sátorban danoltak trágár dalokat. A
vezér sátorában a pópa egy misének a parodiáját énekelte. Künn a
szél szétzavarta az égen a felhőket, a holdvilág előtt százféle
boszorkány-alak repült végig, egész rajostul, mindenféle
torzidomokat öltve, azok ilyenkor mind találkozót tartanak. A
berdiczovi várbástyákon lehetett látni a processiót, a mint a
tömérdek lámpások hosszú sora a templom felé elvonult. A szél az
alatt, mint az éles homokot, úgy szitálta az apró, de sűrű havat
ide lent.</p>
<p>Egyszer aztán, a mit olyan régen hallgattam, fülemmel a földre
fekve, a lódobaj egész közelből kezdett hangzani. Most értek el a
sziklaútra, melyről a szél elseperte a havat; a míg a sikon a mély
hóban gázoltak, nem volt oly észrevehető a nesz: ezek Visznovieczky
herczeg dragonyosai!</p>
<p>A találkozó erre az éjszakára volt nekik kitűzve, a mikor a
hajdemákok a dorbézolástól elázva, sátoraikban fognak heverni.</p>
<p>Magam nem vártam be őket. Sötétben minden tehén fekete. Ha
valamelyik dragonyos egyet húz a tarkómra, jókor lesz már aztán
mondogatnom, hogy én ez vagyok és nem amaz! Hirtelen kibujtam a
sátoromból, nyakamba kaptam a köpenyegemet s elkezdtem szaladni
toronyirányában Berdiczov felé. A mint az első futamodás után
megálltam lélekzetet venni, s visszapillantottam az elhagyott
táborhelyre, most már a földön láttam azt a boszorkány-futást,
<span class="pagenum"><a name="Page_79" id=
"Page_79">-79-</a></span> a mit eddig az égen, csakhogy a széllel
ellenkező irányban. Egy bomladozó ördögrajt szent-György alakok
villám kardjaitól paskolva; ádáz futás, üldözés, a fehér havon
fekete tömegeknek előre-hátra hömpölygése. Az éjjeli támadás minden
lövöldözés nélkül ment végbe. Mi történt a hajdemákokkal? nem
tudom; mert én megint a lábam közé kaptam a földet és futottam, míg
csak el nem értem a vízpartig. Ott azután a kapu előtt addig
kiabáltam, míg le nem eresztették értem a felvonó hidat.</p>
<p>Az éjféli misének épen akkor volt vége. A szerzetesek
hosszúnyelű lámpásaikkal a templomi körmenetet vezették és
énekelték a dicsérő zsolozsmát, a mit azután a mögöttük járó
polgárok s a kolostorba szoruló mindenféle nyomorékok, sánták,
bénák chorusa utánuk zengett.</p>
<p>Hej, hogy bomlott egyszerre az egész ájtatos processio, a mint
eléjük álltam a mennyezetvivőknek ezzel a szóval: «itt van a
Visznovieszky herczeg s veri a hajdemákokat!» Hej, hogy
félbeszakadt egyszerre a zsolozsma, hogy rivallta egyszerre minden
torok: «ad arma!» hej hogy hagyták ott maguk a mennyezetvivő
senatorok a perjelt az utcza közepén, hogy puskáikért haza
szaladjanak, még a sánták is féllábon ugráltak s mankóikkal
fenyegetőztek. Most már a hajdemákok felgyujtott sátorainak
világánál a bástyákról is lehetett látni az ostromlók veszedelmét,
kik a felmentő sereg elől hanyatt-homlok rohantak, a merre nyitva
volt a világ. Most már a vitéz városi polgárság sem tartóztathatta
vissza hősi indulatát; ki mi fegyvert kezébe kaphatott, rohant vele
a hidon keresztül ki a csatamezőre; a barátok kereszttel a kezükben
vezették elől, s a koldusok, mankóval kezükben, biztatták hátul a
kirohanó sereget, mely ezen éjjel nagy pusztítást követett el a
hajdemákokban, mind azoknak, a kiknek a dragonyosok már levágták a
fejüket, még a lábaikat is levagdalva.</p>
<p>Hogy a Nyedzviedz maga megmenekült-e a nagy mészárlásból, azt
ezuttal nem tudhattam meg, hanem <span class="pagenum"><a name=
"Page_80" id="Page_80">-80-</a></span> hogy én magam megmenekültem
mind ebből a veszedelemből, mind a hajdemákok körmei közül, azért
ugyan hálát adtam az Úr Istennek.</p>
<p>És ezzel végződött az én rablói életpályám.</p>
<p>Itt szünetet tartott a vallomás tevő vádlott, magának is
szüksége levén a pihenésre, a biráinak is.</p>
<p>(– Cogito, mondá a nagyherczeg, hogy reus a causa kimenetele
által rehabilitálta magát, a mennyit vétett, annyit helyrehozott!
Isteni miraculum által salválódott; s nem illik ott, a hol a
mennyei biró absolutiót adott, a földi biráknak condemnálni.)</p>
<p>(– Óh hiszen ha kegyelmességed rábizza erre a calefactorra, hogy
magyarázza ki a gonosz tetteit, ez mind a huszonkettőt úgy
felcziczomázza, hogy a végén még beatificatióját fogjuk
indítványozni! mondá erre a soltész.)</p>
<p>(– Nihilominus, ez a főbenjáró bűne deleáltassék!)</p>
<hr class="chap" />
<div class="chapter"></div>
<p><span class="pagenum"><a name="Page_81" id=
"Page_81">-81-</a></span></p>
<h2><span class="smaller">HARMADIK RÉSZ.</span><br />
A HERCZEG SZOLGÁLATÁBAN.</h2>
<h3>I. MALACH.</h3>
<p>Másnap folytatá a vádlott vallomását.</p>
<hr class="tb" />
<p>E csodálatos megszabadulásom után annyira elfogott a kegyesség,
hogy elhatároztam magamat, hogy áttérek a római katholikus
szentegyház kebelébe. Nagyon szivemre hatottak azok az ünnepélyes
szertartások, a lélekemelő ájtatosságok s a papok kegyessége. De a
mi leginkább megnyerte a lelkemet, az volt a gyónás. Milyen jól
esik az embernek, ha egyszer magáról beszélhet, ha talál valakire,
a kinek elmondhat olyan titkokat, a miket egyedül ő maga tud, a mik
álmában kínozzák, a mik ki nem akarnak a fejéből menni, a mik vele
járnak, kelnek, ébrednek, mindaddig, a míg valakinek el nem
mondhatja. S még aztán bűnbocsánatot is kap! Visszanyeri az
adóslevelet, a mi az ördög kezében volt. Nekem nem volt elég egy
nap, egy egész hétig tudtam gyónni a jó pater Agapitusnak.</p>
<p>Utoljára aztán azt is meggyóntam neki, hogy nagyon unom már ezt
a szent életet itt a kolostorban, a hol egész nap betegeket kell
ápolni, s szeretném valahol künn a világban folytatni, ha nem is az
eddigi bűnös életet, de mindenesetre mulatságosabb napokat az
eddigieknél. Arra kértem, hogy ajánljon be engem valahová egy
lengyel dynastához valami olyan hivatalba, a hol kevés a dolog,
<span class="pagenum"><a name="Page_82" id=
"Page_82">-82-</a></span> és sok a mulatság. Van ilyen úr elég s
azoknak van szükségük ilyen emberre, mint én.</p>
<p>– Jaj, édes fiam, mondá a kegyes atya; azt, hogy én tégedet
valamely keresztyén világi úrhoz berekomendáljalak, semmiképen nem
tehetem; mert nem volna elég azt bizonyítanom, hogy jelenleg igen
kegyes confrater vagy; azt is bizonyítanom kellene, hogy mind
ekkorig tiszta életű, kegyes ember voltál. Annak pedig én az
ellenkezőjét tudom. Hamis tanubizonyságot tennem pedig énnekem nem
szabad. Hanem azért segítek rajtad. Ime, visszaszolgáltatom a nálam
hagyott mankódat. Azon módon tele van aranynyal most is. Fogd ezt,
sántikálj be vele Lembergbe, koldusi ruhában ott keresd fel a zsidó
városban Malach mestert. Rátalálsz, csak kérdezősködjél. Az egy
gonosz életű, ördögök czimborája. Rég megérdemlette volna, hogy
máglyára kerüljön, oda is jut, ha a szent inquisitió behozatik. Ez
a neked való ember. Annak mondd el, hogy mire van szükséged? az
megérti, és ha megismerteted vele, hogy a mankódban mi rejlik,
tudni fogja, hogy mikép segítsen rajtad; mert az rég
elzálogosította a lelkét a pokolnak. Én nem segíthetek rajtad.</p>
<p>Én magam is átláttam, hogy egy ilyen kegyes életű férfiu hamis
adatokkal teljes ajánló levelet nekem, notorius bűnösnek nem adhat;
elég tőle, ha tudatja velem, hol találok egy nekem való hamisítót,
a ki ohajtásomat kész leend teljesíteni? ennélfogva háládatosan
megcsókolva a kezeit és búcsut véve tőle, fogám a hónam alá a
mankómat, s most már igazán simulálva a sántaságot, elbiczegtem
Lembergig, mindig gyalog és koldulva, hogy az úton ki ne
raboljanak.</p>
<p>Lembergben legelső dolgom volt a zsidó várost felkeresni, a hol
a szűk utczákban nem lehet szekérrel járni; a mint a sikátorba
beléptem, a mi egész zsibvásár volt végtül-végig, azonnal
körülfogott egy csoport zsidó gyerek nagy zsivajjal.</p>
<p>Én elővettem tarsolyomból egy dénárt s azt mondtam, <span class=
"pagenum"><a name="Page_83" id="Page_83">-83-</a></span> hogy annak
adom, a melyik el tud engem vezetni a Malachhoz.</p>
<p>Erre elkezdtek egymás között dülekedni, hogy melyiké legyen a
dénár? A legnagyobb suhancz, a ki a többit el tudta verni,
vállalkozott rá, hogy ő megszolgálja a dénárt.</p>
<p>Az azután mindenféle szűk sikátorokon keresztül, a hol két ember
alig bírja egymást kikerülni, elvezetett egy butikba, a minek az
ajtajában egy vén asszony guggolt, szemöldökig húzott bársony
főkötőben s miután a suhancz a dénárt elébb kicsalta tőlem, azt
mondá: «én nem tudom, hogy hol lakik a Malach? hanem ez az asszony
tudja».</p>
<p>Azzal elszaladt tőlem.</p>
<p>Annak az asszonynak pedig folyvást reszketett a feje,
olyanformán, mintha azt integetné, hogy «igen is, jól van».</p>
<p>Én most feljebb kezdtem s elővettem egy máriást.</p>
<p>– Hallod-e anyóka, ezt a szép pénzt mindjárt neked adom, mihelyt
megmondod nekem, hogy hol lakik a Malach?</p>
<p>Az anyóka feje «jól van jól»-t billegetett; ő maga fölkelt a
zsámolykájáról, betért a boltjába s teletöltve egy szűknyakú
«egyest» piros lengyel pálinkával, azt odahozá elém s aztán
tartotta a tenyerét a pénzért.</p>
<p>– Nem pálinka kell nekem, hanem a Malach! kiáltám én
mérgesen.</p>
<p>Az anyóka visszament a boltba s akkor meg egy másik egyest
hozott ki, megtöltve zöld muszka pálinkával.</p>
<p>Ekkor vettem észre, hogy az a gaz suhancz engem egy süket
asszony kezébe szolgáltatott ki, a ki annyit se hall, mint a fekete
föld.</p>
<p>Mikor harmadszor is a fülébe ordítottam a Malach nevét, akkor
meg egy skatyula féregvesztő kenőcscsel akarta beváltani a
máriásomat.</p>
<p>Gondoltam magamban: hátha egy koronás tallér meggyógyítaná a
süketségét? Megtette. A tallér láttára az <span class=
"pagenum"><a name="Page_84" id="Page_84">-84-</a></span> anyókának
egyszerre megnyiltak a fülei. «A Malach!» suttogá, fejét
biczegtetve. «Gyere utánam».</p>
<p>Azzal bezárta a boltajtót, kinyitott előttem egy kis alacsony
ajtócskát a sarokban, azon keresztül bebocsátott egy labodás
udvarra, onnan felvezetett egy rozzant lépcsőn egy szennyes
ruhákkal tele aggatott padlásra; abból egy másik padlásra, onnan le
egy szűk folyosóra, abból egy fáskamarába, onnan megint egy
pinczébe, azután egy függő hidon keresztül, mely valami bűzös
csatorna fölött vitt át, utoljára egy hosszú kongó folyosóra ért
velem, ott egy keményfa ajtót koczogtatott meg a mankója végével s
azt suttogá a fülembe:</p>
<p>– Én sem tudom, hol lakik a Malach, hanem elhoztalak a «csoda
emberhez», aki mindent tud, bizonyosan ezt is tudja.</p>
<p>A keményfaajtó megnyilt s én egy tisztes ezüst szakállú alakkal
álltam szemközt. Azaz, hogy nem szemközt, mert ő vak volt.</p>
<p>Szép nehéz selyem kaftány volt rajta, drága keleti övvel átkötve
a derekán, a miből azt sejtettem, hogy itt a tudakozódásnak még
magasabb lesz az ára. Kivettem a tarsolyomból egy aranyat.</p>
<p>– Te vagy a csoda ember, a ki mindent tud? Kérdezém tőle.</p>
<p>Az öreg nem volt fukar a szóval. Egész készséggel
fölvilágosított róla, hogy ő tud a madarak nyelvén s megérti a
négylábú állatok beszédét, tud a sárkánynyal beszélni s megérzi a
forrásvizet a föld alatt, megmondja mindenkiről, hogy az atyjának a
fia-e? Sőt azt is tudja, hogy az ördögök mi nyelven beszélnek
egymás között?</p>
<p>– Nekem pedig mindezekre a tudományokra nincs szükségem, mondám
neki, hanem ha azt megmondanád, hogy hol lakik a Malach? akkor azt
nem hagynám köszönetlenül.</p>
<p>– Óh édes fiam, szólt az öreg, vak szemeit felfelé forgatva,
ugyan már, hogy kérdezhetsz ilyet? Hiszen Malach <span class=
"pagenum"><a name="Page_85" id="Page_85">-85-</a></span> annyi van
a világon, mint virág a mezőn, mint csillag az égen. Lembergben
lakik hetvenkét Malach, van Malach Meshugge, Malach Miczráim,
Malach Hosen, Malach Pinkász, Malach Hamovesh. Mit tudhatom én,
hogy melyik Malachot akarod te megtalálni?</p>
<p>– Hát azt, a melyik hamisító.</p>
<p>– Óh édes fiam! kiálta az öreg. Mennyire sajnállak, hogy ilyen
gonosz úton jársz! A kiket én ismerek, azok mind kegyes, istenfélő
emberek.</p>
<p>Segítenem kellett a bölcs férfiu emlékezetén. Odanyomtam a
markába az aranyat. Azt megtapogatta az ujjai hegyével s miután
meggyőződött róla, hogy az csakugyan arany, ily salamoni bölcs
mondással oldotta meg a kétséges kérdést:</p>
<p>– Édes fiam, én azt, a kit te keressz, ki nem találhatom. Te
soha sem láttad őt, én pedig vak vagyok. Hanem bizzuk az
itélethozatalt a csodatételekre. A csodatételekben nyilatkozik az
Úrnak hatalma.</p>
<p>Azzal fogott egy hosszú aczéltűt; azzal az előtte fekvő vastag
könyvbe beleszúrt. Azután fölkereste az utolsó lapot, melyen a tű
hegye keresztül hatolt; s akkor annak sorain végig jártatva az
ujjai hegyét, látnoki orczával így szólt:</p>
<p>– A kit a csodatétel megjelöl, az nem más, mint Ben Malach
Peixoto, a portugallus. Nem én mondom: a csodatétel mondja.</p>
<p>– S hol találom meg ezt a portugallust?</p>
<p>– A mint kilépsz az én kapumon, épen átellenben találod az ő
kapuját. Kétszer koczogtass az ajtaján, azután még egyszer, és
utoljára kétszer, akkor bebocsátanak. Most távozzál békével.</p>
<p>Azzal egy izmos szolgalegény lámpással levezetett egy sötét
lépcsőn, kieresztett a kapun s én ott találtam magamat ugyanazon
utczának a bejáratánál, a melyben bejöttem; a Malach háza volt
benne a legszélső szögletház. S engem félnapig hurczoltak föl és
le, előre és hátra az <span class="pagenum"><a name="Page_86" id=
"Page_86">-86-</a></span> egész ghettón keresztül, azért, hogy a
legelső házhoz odataláljak.</p>
<p>Az ajtóban egy birsalmaképű törpe ficzkó fogadott el a
szabályszerű koczogtatás után, a kiről maig sem tudom, hogy fiu
volt-e vagy leány?</p>
<p>A nyelvet, melyen beszélt, nem értettem; nem is nyelv volt ez
talán.</p>
<p>Fölvezetett egy csikorgó falépcsőn valami sötét szobába, a minek
egy zugában ült egy emberi alak, háttal fordulva felém, az őt
üdvözlőhöz.</p>
<p>Az egész beszélgetésünk alatt folyvást háttal volt felém
fordulva.</p>
<p>Előtte egy tükör állt, abból nézett ő engem. A mi keveset e
tükörből egy-egy pillanatra elleshettem az ő arczából, az arra
tanított meg, hogy a rejtélyes embernek nincsen szakálla. A
portugall zsidók szokása szerint sima arczot visel. S ez arcz most
épen be volt kenve auripigmentummal, a mi a szakálltarlót leedzi,
minthogy Mózes törvénye tiltja vassal irtani a szakállt.</p>
<p>– Itthon van a Malach? kérdezém tőle.</p>
<p>– A Malach itthon van, felelt rá a megszólított; ki azután is
folyvást úgy beszélt a Malachról, mint egy harmadik személyről, úgy
hogy én meg nem esküdhettem volna rá, hogy maga a Malach volt az, a
kivel beszéltem. «Mit akarsz vele?»</p>
<p>– Elmondom röviden és világosan. Én be akarok jutni
Visznovieszky herczeghez udvarnagynak. Arra nézve szükségem van egy
nemesi armalisra, a mivel igazoljam előkelő származásomat, egy
akadémiai testimoniumra, mely minden tudományban való jártasságomat
bizonyítsa, egy keresztlevélre, meg egy bérmáló levélre, mely
katholikus hitben való neveltetésemet kiderítse, s aztán egy
magasztaló levélre valamely nagyfejedelemtől, ki engemet mint vitéz
és hűséges lovagot beajánl. Mindezt pedig nem kivánom ingyen.
Megadom az árát. Mondd meg Malach, mit fizetek érte? <span class=
"pagenum"><a name="Page_87" id="Page_87">-87-</a></span></p>
<p>A megszólított alak erre, még mindig háttal fordultan, s
elébbeni tompa hangon, így válaszolt:</p>
<p>– A Malach te neked azt feleli a vakmerő kivánatokra, hogy te
egészen rossz helyre jöttél, a mikor ő nála keresed ezeket. A
Malach kezei nem ártják magukat ilyen bűnös foglalkozásba. A
Malachnak nincs is semmi köze az ilyen rongyos koldusokhoz, mint te
vagy. Ha igazi lovag akarsz lenni, és pénzed is van hozzá, eredj el
elébb a Malach komájához, a Malkhusz ruhakereskedőhöz, a ki nagy
uraknak való öltözeteket árul. Lakik a Bethel-utcza szegletén a kút
mellett. Annál kapsz mindenféle szép köntösöket, nyusztprémmel,
bársonynyal, övet és hozzávalót, a milyent választasz. Az majd
csinál belőled nemes urat, ha van pénzed. Innen pedig hord el
magad, s ide többet vissza ne jőjj, mert a Malach igazságos férfiú,
a kinek ajkait hazugság soha el nem hagyja, s a kinek ujjai
hamisítás tintájától soha be nem feketültek.</p>
<p>Én már azt hittem, hogy csakugyan nem az igazi Malachra találtam
rá, a kihez utasítva valék s búsan kullogtam végig a keskeny
utczán. Annyiban pedig igazat adtam a Peixotonak, hogy ezekben a
koldusrongyokban csakugyan nem igen léphetek fel valami nagy
követelésekkel, ennélfogva elindultam felkeresni a Bethel-utczát,
meg a kutat, a melyik mellett a Malkhusz boltja van, a mire nagy
bujdosás után rá is találtam.</p>
<p>– Micsoda nagy szerencse, hogy látom kegyelmességedet újra!
kiáltá elém a boltajtóból a kis emberke, nagy örvendezéssel. Porrá
váljak, ha nem épen száz esztendeje, hogy legutoljára láttam. De
azért most is mindjárt rá ismertem. Hogy ne ismernék rá az én
kegyelmes uramra, Kochanovszki Zdenko nemes úrra, a ki fogadásból
elment zarándokruhában Rómába s zarándokruhában vissza is tért. Hát
nincsenek nekem jó szemeim, a Malkhusznak? Fogadni mernék a
fejemmel egy pitykére, hogy ebben a rongyos ruhában senki sem
ismerne rá az én kegyelmes uramra, a Kochanovszki Zdenko nemes
lovagra, s ha a <span class="pagenum"><a name="Page_88" id=
"Page_88">-88-</a></span> szép Persida meglátná most, a kitől azt a
szép koszorút kapta, mikor a nagy viadal volt lóháton, hát azt
mondaná: adjatok egy garast ennek a rongyos koldusnak, aztán
kergessétek odább! Hja bizony, a szép Persida azóta herczegasszony
lett, a hatalmas Visznovieszky herczeg felesége. De én nem
felejtettem el olyan könnyen az én kegyelmes uramat. Most is itt
tartogatom a nemesi öltözeteit, a miket itt hagyott nálam zálogban,
még a himzett bőrövet is, a mindenféle irásokkal, a mik benne
vannak. Tudtam jól, hogy visszajön még egyszer a szent földről s
kiváltja azokat tőlem az én kegyelmes uram, a vitéz nemes
Kochanovszki Zdenko.</p>
<p>Láttam már, hogy bele kell nyugodnom, hogy én vagyok
Kochanovszki Zdenko.</p>
<p>S miután a Malkhusz által rám illesztett öltönyök egészen a
termetemre valók voltak, nem is lehetett semmi kifogásom a
személycsere ellen. Hát legyek az.</p>
<p>Mikor egész nyalka mazurrá föl voltam öltöztetve, azt kérdém a
Malkhusztól, hogy mivel tartozom?</p>
<p>– Hiszen tetszik emlékezni rá? Csak a mennyit készpénzben
zálogba adtam rá. Nem is számítom a szép Persidának küldött
boglárokat. Száz arany kerek számban!</p>
<p>– Száz arany! kiálték elszörnyedve, hisz ilyen drága ruhája még
a vajdának sincs!</p>
<p>Malkhusz ravaszul mosolygott.</p>
<p>– Az ám; de hát azok a drága szép irások, a mik az övön függő
tarsolyban vannak. Mikor az én kegyelmes uram azokat nálam hagyta,
a lelkemre kötötte, hogy úgy őrizzem azokat, mint a szemem fényét.
Úgy őriztem. Én nem tudom, mi lehet bennük? Én csak a magam irását
ismerem. Nem tudok se diákul, se görögül. Nem is tudom, balról
jobbra hogyan kell olvasni. Ezt én meg nem foghatom. Ott vannak
mind a tarsolyban; tessék megtekinteni.</p>
<p>Fölnyitottam a tarsolyt. Tele volt az mindenféle papirral,
pergamenttel, kutyabőrrel. <span class="pagenum"><a name="Page_89"
id="Page_89">-89-</a></span></p>
<p>Kibontogattam az egyiket a másik után. Volt abban nemesi
armális, levágott török fej a czímeren. (A mi a török fejet illeti,
az nálam is megvolt, csakhogy nem épen ütközetben szereztem.)
Azután akadémiai bizonyítvány a Sorbonne rectorától, baccalaureusi
promotióval; továbbá keresztlevél és bérmáló levél a krakkói
érsektől; vitézségi bizonyítvány a császári fővezér,
Montecuculitól, s a jeruzsálemi patriarcha kegylevele, a mit a
szent sír zarándokainak osztogat. Mindez Kochanovszki Zdenko
nevére. Az pedig én vagyok.</p>
<p>Malkhusz ravaszul mosolygott.</p>
<p>– Most hát megéri a száz aranyat ez a szép öltözet?</p>
<p>Én nagyot ütöttem neki a hátára s azzal kifizettem a száz
aranyát. Maga a gúnya, a mit ráadásul kaptam az iratokra, nem ért
tizet, de én nagyon meglehettem e vásárral elégedve.</p>
<p>Lembergben ez idő szerint egész hamisító banda üzte a
mesterségét, de azt, mint vallomásom tanúsítja, oly ravaszul tudta
vinni, hogy soha se lehetett őket a forrón rajta kapni.</p>
<p>Most már egész felkészülten indulhattam Visznovieszky herczeg
palotájának felkeresésére.</p>
<p>A nevemet bátran mondhattam meg mindenütt. A ki azt valaha
viselte, nyolcz év előtt eltünt, elzüllött, bizonyosan el is
veszett valahol a szent földön, vagy Magyarországon, a hitetlenek
elleni harczban. A ki emlékezett is még rá, mint simaképű
ifjonczra, azt hihette, hogy nyolcz esztendei viszontagságos élet
könnyen átalakíthatja az embert. Külömben azt hiszem, hogy a saját
anyám sem ismert volna már rám.</p>
<p>A herczeg öreg legény volt már s olyan kövér, hogy az öve
tartotta a potrohát, a haja meg a szakálla jobb felől egészen fehér
volt, balfelől meg egészen fekete, a mi nagyon furcsa képet adott
neki.</p>
<p>Mikor presentáltam magamat előtte, megragadta a két kezemet.
<span class="pagenum"><a name="Page_90" id=
"Page_90">-90-</a></span></p>
<p>– Zdenko, hát megkerültél? Ördögadtát! Ugyan ember lett belőled!
Emlékezel rá, hogy mit tettünk, mikor legutoljára elváltunk
egymástól?</p>
<p>No most voltam már megakadva. Hogy emlékezzem én arra?</p>
<p>Szorultságomban azt mondtam, a mi legvalószínübb volt.</p>
<p>– Ittunk.</p>
<p>– Szent igaz! – De hát tudod-e, mibe fogadtunk akkor?</p>
<p>Bizony nem lett volna csoda, ha nem tudtam volna.</p>
<p>Valamit pedig kellett mondanom – találomra.</p>
<p>– Hogy melyikünk issza le a másikát?</p>
<p>Erre kaczagni kezdett, megölelt, megcsókolt.</p>
<p>– Igaz, Zdenko! Úgy van! Erre fogadtunk. Az ördög vigyen el, ha
most mindjárt meg nem mérkőzöl velem. Hozzátok a «bratinát».</p>
<p>A bratina egy két kupás öblös arany serleg volt. Azt
teletöltötték hegyaljai máslással. Én ki voltam koplalva: egy
hajtókára kiittam a bratinát körömpróbáig. «Ördög vigyen el! Erről
ismerek rád!» kiálta a herczeg. Én aztán az asztal alá ittam ő
kegyelmességét. S az órától fogva otthon voltam a házánál.</p>
<h3>II. PERSIDA.</h3>
<p>(– Crimen falsi! diktálá a soltész a jegyzőnek.)</p>
<p>(– Ámde nem spontaneum, veté közbe a nagyherczeg, és nem
immediatum! Hiszen pater Agapitus utasítása nyomán került bele a
reus, és a kik elkövették, azok zsidók voltak; megérdemlik a
máglyát. Reusnak pedig «condonatur».)</p>
<p>– Ha így fog menni, ez a gonosztevő minden maleficiumból ki
fogja disputálni magát. No ergo: nem is tudom, kinek hínak már?
Kochanovszki Zdenko, folytasd!) <span class="pagenum"><a name=
"Page_91" id="Page_91">-91-</a></span></p>
<p>– Valóban e név alatt éltem legemlékezetesebb napjaimat. A
herczeg udvaránál úgy tartottak, mint régi jó czimborát. Egész nap
vadászni jártunk a herczeg nagy rengetegeiben bölényre, meg medvére
s mikor megtértünk a herczegi palotába, akkor elkezdődött a
dinomdánom; neki ültünk az ivásnak, a cseh zenészek szebbnél szebb
nótákat fujtak a török sípokon, a hétféle bohócz mindenféle
bolondságokkal mulattatá a vendégeket, a kiket, mikor kidültek a
bratinaürítgetésben, a csatlósok elhordtak a fekhelyeikre, úgy hogy
néha ketten maradtunk az asztalnál a herczeggel, a kik legjobban
győztük. Közbe-közbe aztán történeteket meséltem a díszes
társaságnak az én zarándokutamból, a mit nagy bámulattal hallgatott
minden ember.</p>
<p>Asszonyt még nem láttam a háznál. A herczegnő ez idő szerint
épen nagy búcsújáraton volt a berdiczovi csodatevő kolostorhoz.
Mint a czimborák beszélték, a herczegnek nyolcz évi házassága
mindez ideig nem volt megáldva. E miatt fogadalomból szánta el
magát a herczegnő e szent búcsújáratra, mely több hetet vett
igénybe s ez időre magával vitte az egész asszonyi cselédséget.</p>
<p>Nem csekély aggodalommal vártam a herczegnő visszaérkeztét.</p>
<p>A férjen kívül minden ember tudta és beszélte, hogy Kochanovszki
Zdenko a fiatal asszonynak leánykori szeretője volt. Azért is
bujdosott az világgá, mert a kedvesét a gazdag herczeghez adták.
Ezt, szokás szerint, csak a férje nem tudta. Külömben nem fogadta
volna oly nagy örömmel a régi czimborája visszatértét.</p>
<p>De az lesz a furcsa, ha majd az asszony megérkezik. Vajjon az is
el fog-e ismerni Kochanovszki Zdenkónak? Mi történik velem akkor,
ha a szerelmes asszony szemei élesebbek, mint az egész világé s
kitalálják a külömbséget az igazi és a hamis között? Ha ez azt
találja mondani: «menjetek vele! Én tudom, mi lakott annak a
szemeiben, mert én néztem azokba mélyen, ezek nem az ő szemei!»
<span class="pagenum"><a name="Page_92" id=
"Page_92">-92-</a></span> De hát akkor mi történik velem, ha ő is
elfogad a hajdani Zdenkónak s azt kérdi tőlem, – a mit az ura
kérdett, – «tudod-e mit fogadtunk egymásnak tegnapelőtt?» – S ha én
azt is kitalálom!</p>
<p>A herczeg nagyra volt a diadalával, a mit karácsony éjszakán a
hajdemákok fölött kivívott. Mind lekaszabolta őket; a vezér maga
alig juthatott el nehányad magával. Az ágyujokat is elvette. A
pattantyus vezérüket a legmagasabb fára akasztatta föl. Dehogy
protestáltam ellene, hogy én voltam ez! Én bámultam legjobban a hős
tetteit s hagytam magamnak a meséket sorba historisáltatni a
rettenetes hajdemákokról, mint a ki soha hírüket sem hallotta
eddig.</p>
<p>Egy szép napon aztán visszaérkezett a búcsújáró karaván.
Asszonyi hangok vidám zsivaja vette föl az úri palotát, minden
folyosó megtelt a most érkezett frajokkal. Úr és szolga sietett a
magáét üdvözölni. Csak nekem nem volt kire várnom.</p>
<p>Kiváncsi voltam megtudni, milyen lehet az a szép asszony, a ki
miatt az én nevemnek a tulajdonosa kibujdosott a világból?</p>
<p>A herczeg maga sietett eléje, hogy őt a hintóból leemelje.</p>
<p>Gyönyörű alak volt. Délczeg, sugár termet, halavány arcz, nagy
sötét, epedő szemekkel, gömbölyű piros ajkak és szénfekete haj.</p>
<p>Mikor a herczegi férj nedves bajuszos csókja ráczuppant,
fanyalogva huzta félre a száját. Az pedig majd megbomlott, úgy
örült a visszaérkeztének.</p>
<p>Vendégsereg és léhütő cselédnép sietett az üdvözletére. A ki
előkelőbb volt, a kezét csókolta, a ki alávalóbb, a ruhája
szegélyét.</p>
<p>Én hátrahuzódtam, hogy ne találkozzam olyan rögtön vele, a míg
meg nem szoktam az alakoskodást, de a herczeg megemlékezett
rólam.</p>
<p>– Nézd csak nézd, ki van itt? s kiálta karomnál fogva
<span class="pagenum"><a name="Page_93" id=
"Page_93">-93-</a></span> odarántva a herczegnő elé. Rá ismersz-e?
Nézz csak a szemébe.</p>
<p>Ettől a tekintettől féltem.</p>
<p>Nincs az az itélő biró, a ki így tudjon egy vádlott szemébe
nézni, a hogy ez a nő keresztül járt rajtam a tekintetével; ha e
pillanatban rám kiált s azt kérdi, ki vagyok? megvallom neki, hogy
én vagyok «Barán» a hajdemák-vezér!</p>
<p>– No, ugy-e, hogy te sem ismersz rá? szólt felkaczagva a
herczeg. Tudtam előre! Ez a mi rég elveszett czimboránk,
Kochanovszki Zdenko!</p>
<p>Most aztán egy pillanatra én láttam be az asszonynak a lelkébe.
A szemei nagyot villantak e névre; egy egész lánggal égő világ
látszott meg bennök, a milyennek az Olympust festik, tele
mythologiai istenekkel, a milyennek a poklot festik, tele vonagló
elkárhozottakkal. Csak egy pillanatig tartott ez a láng, a férj nem
látta azt, csak én. Azután ismét hideg, egykedvű lett az arcz;
méltóságteljesen bólintott a szép királynői fő, a herczegasszony az
ujjainak a hegyét odanyujtá elém az üdvözlő csókra s azután a férje
karjába kapaszkodott s rögtöni nyájassággal kérdé tőle francziául:
«comment vous portez vous, mon petit drole?»</p>
<p>S többet felém sem nézett.</p>
<p>Én azonban otthon voltam már.</p>
<p>A herczegnő megérkeztével rögtön eltávozott az eddigi házi rend.
A lármás czimboraseregnek kiadták az utat. A reggelig tartó
tivornyáknak vége szakadt. A derék pater Agapitus egész új
életrendet præscribált a házastársaknak, a mit szigoruan meg
kellett tartaniok, ha azt akarták, hogy az áldásnak kellő foganatja
legyen. Szigoruan meg kellett tartani a bőjtöt, a sovány ételekből
is keveset enni s megválogatni azokat, a mik legalkalmasabbak arra,
hogy az emberi erőt felfokozzák, csigákat, békákat s mindenféle
gyökeres növényeket, a miknek tenyészete a földalatti sötétségben
megy végbe. Ezt a dorbézoló czimborák nem <span class=
"pagenum"><a name="Page_94" id="Page_94">-94-</a></span> állták ki.
Utoljára egyedül maradtam a herczeggel és a herczegnővel, a
mindennapi étkezésnél, s a kalandos meséimmel nélkülözhetlenné
lettem rájuk nézve. Esténkint pedig előhozatta velem a herczegnő a
«Martyrok oszlopa» czímű kegyes könyvet és abból olvastatott fel,
míg a herczeg el nem álmosodott s aludni nem készült.</p>
<p>A herczegnő mind ez idő alatt a legszigorubb távolban tartá
magát tőlem. Soha a szemét fel nem emelte az én szememig. Ha
megszólított is, mindig úgy tett, mintha a csizmám orrához
beszélne. Igen kegyesnek és ájtatosnak látszott. Ha leült az
asztalhoz s ha fölkelt mellőle, hosszan imádkozott. Nevemen nem
szólított soha; azt mondta: «uram»; sőt a mi legfőbb foka a
fitymálásnak: jelenlétemben enyelgett a férjével, megveregeté
tenyerével annak a borostás kövér pofáit, s megrángatta a bajuszát,
ha nem akart tréfás kedvében lenni.</p>
<p>Esténkint pedig a lefekvés előtt mindig saját szép fehér
kezeivel készíté el a herczegnő a férje számára az éji italt, a
minek a recipéjét a derék pater Agapitus adta át néki, hogy az
áldásnak és fogadalomnak annál nagyobb hatása legyen. Abba az
italba mindenféle drága fűszerek reszeltettek, a miket majd
későbben, mikor magam is erre a mesterségre adtam a fejemet, el
fogok számlálni, s a miknek csodahatásában kételkedni nem is
szabad.</p>
<p>Ez italhoz forró veres bor vétetett s annak elszürcsölése után
rendesen azt szokta mondani a herczeg: «no kincsem, ez egészen
megifjított!» s azzal mint egy virgoncz ifjucska, szokott felugrani
a karszékéből, s aztán a herczegnő fehér kacsóját hóna alá vonva,
együtt vele eltávozott a belső szobáiba, rám hagyva, hogy ha
kiváncsi vagyok rá, mi történt Szent-Genovéval tovább, mikor Attila
hunnusai Párist ostromolni készültek? hát csak olvassam magamnak
tovább.</p>
<p>Egy este megint ezzel a mulatsággal töltöttük az időt, a
kandalló előtt ült a herczeg és a neje, én távolabb egy olvasó
asztal előtt a nagy könyvvel. <span class="pagenum"><a name=
"Page_95" id="Page_95">-95-</a></span></p>
<p>Szent-Genovéva már másodszor is megszabadítá Párist, ezuttal az
éhhaláltól, melyre a herczeg úgy megszomjazott, hogy sürgetve kérte
az éji italát, a mit a herczegnő el is készített számára.</p>
<p>Ezuttal azonban, a mint a herczeg kiszürcsölé a forrón párolgó
italt, nem nyujtózkodott utána nagyot, szétmeresztve a két karját
és lábát, s nem ugrott fel kérkedve, hogy milyen legénynek érzi
magát, hanem leejté a két kezét a szék karja mellé, a lábaival
pedig elkezdett rángatózni, mintha álmában takácsmesterségben
gyakorolná magát, s aztán a fejét hátraszegve, elkezdett
horkolni.</p>
<p>A herczegnő nehány perczig kimondhatlan düh kifejezésével nézett
reá, azután hirtelen megtaszítá a lábával az előttem álló olvasó
támlányt, hogy az a nagy könyvvel együtt felbukott, akkorát
csattanva, mint egy istennyila. Az alvó férj még erre sem ébredt
föl.</p>
<p>Azzal, mielőtt bámulatomból magamhoz térhettem volna, odaveté
magát a térdemre, s átkarolva a nyakamat, azt kérdezé tőlem: «Hát
visszatértél? hát szeretsz?» De egyszersmind meg is akadályozá azon
perczben, hogy felelhessek valamit.</p>
<p>(– Ezt én nem értem; jegyzé meg a soltész.</p>
<p>– Értem én, mondá rá a nagyherczeg. Ne szakítsa kend félbe a
legjobb helyen! Folytassa vallomását a reus. Hogyan történt
tovább?)</p>
<p>– Alig tudnám én azt elmondani. Olyan volt az, mint egy
túlvilági álom. Mintha a poklot és a paradicsomot, az angyalokat és
az ördögöket összekeverték volna, s engemet oda dobtak volna
közéjük, mintha egyszerre elkárhoztam és idvezültem volna, a mi a
világon gyönyörüséges és rettenetes, annak mind martalékául estem.
És még most is, ha visszagondolok arra az órára, a hóhér kötelével
a nyakamon, a szegény bűnösök lelkéért meggyujtott gyertyákkal a
szemem előtt, s azt kérdeznék tőlem, mit cselekednél, ha másodszor
is ez történnék <span class="pagenum"><a name="Page_96" id=
"Page_96">-96-</a></span> veled, hogy egy jéghideg szép úrhölgy,
egyszerre mint a tigris, mint a furia, tűzlánggá átalakulva, öledbe
veti magát, szikrázó szemeivel odavillámlik a lelked közepébe,
csókol, fojtogat, marczangol, istenének nevez, lábad alatt a
felfordított imatámlány a szent könyvvel, melletted a horkoló férj,
álomrángatozó tetemével: mit tennél? azt felelném: azt, a mit
akkor.</p>
<p>A fejem szédelgett; tudtam jól, hogy minden csók, a mit
elfogadok és visszaadok, csalás, rablás, szentségtörés: hogy
megcsalom benne azt a házat, mely vendégszeretettel befogadott, a
gazdát, ki kenyeret ád, az ismeretlen férfit, kinek nevét viselem,
az asszonyt, ki régi szeretőjének ismer el, és a szegény jó Madust.
Megcsalom a férfit és az asszonyt, az Istent és az ördögöt
egyszerre! És mégis, ha azt kérdenék tőlem, mit tennél, ha újra
előjönne? azt felelném: megint azt, a mit akkor, s ha el kellene is
érte vesznem: nem bánnám, elvesznék.</p>
<p>(– Megátalkodott gonosztevő; kiálta fel soltész. Adulterium cum
stellionatu!)</p>
<p>(– Hagyja kegyelmed! csitítá a nagyherczeg. Hiszen nem ő kezdte!
Az asszony volt a vétkes.)</p>
<p>– Nagy vétek volt az, tudom én nagyon jól, a mit elkövettem s
nyomta is nagyon a lelkemet. Alig vártam, hogy a gyóntató atya
absolutióját megnyerhessem érte.</p>
<p>A szép Persida ugyan ezt suttogá a fülembe egy órájában az
önfeledésnek:</p>
<p>– Zdenko! Ha el tudtál menni érettem a szent földre, el tudnál-e
menni értem még a pokolba is?</p>
<p>Én azt gondoltam, hogy ez csak frázis, s azt feleltem rá, hogyne
tudnék?</p>
<p>– No ha szemébe tudsz nézni a kárhozatnak az én szerelmemért,
mondá a szép Persida, akkor óvakodjál ezt a bűnödet, a minek fele
az enyém, valaha meggyónni. Ezt el ne mondd még egy papnak se, egy
szentnek se, még egy oltárkép előtt se, mert ha meggyónod
akárkinek, abból nagy szerencsétlenség támad. <span class=
"pagenum"><a name="Page_97" id="Page_97">-97-</a></span></p>
<p>Én pedig úgy jártam-keltem ezzel a bűntudattal a lelkemben, mint
a szarvas az oldalába lőtt nyillal.</p>
<p>A vén herczegnek adott álomital nagyon jó volt.</p>
<p>És én nagyon jól tudtam Zdenkót játszani. A kinek a csontjai
azóta valahol Palæstina homokpusztáin porladoznak, s lelkének a
purgatoriumban még a holta után csinált adósságokért is kell
égni.</p>
<p>Az öreg herczeg azonban igen vallásos férfiú volt. Megkivánta az
udvari környezetétől, hogy az minden ünnepnapon meggyónjon. Saját
udvari kápolnájában tulajdon előljárósága alatt kellett kinek-kinek
megjelenni a gyóntatószék előtt s bemondani, ki mit vétkezett? A
gyóntatószékben ülő papnak csak a kinyuló kezét lehetett látni, a
mint egy hosszú pálczával a vezeklőnek a fejét érinté, bűnbocsánat
jeléül.</p>
<p>Először a herczeg gyónt meg, utána a szép Persida. Azután
mindjárt következtem én, a házi barát: a major domus.</p>
<p>Mikor beültem a sötét székbe, előbb én gyóntattam meg a
papot.</p>
<p>– Vajjon, páter, nem fogsz te semmit kifecsegni abból, a mit én
neked elmondok?</p>
<p>– Hogy gondolsz ilyen bolondot, fiam? A gyónás titka
sérthetetlen szentség.</p>
<p>– De hát ha te mégis meg találnád azt sérteni?</p>
<p>– Akkor engemet a máglyán égetnének meg.</p>
<p>– Nem volt rá eset, hogy a gyóntató elárulta volna a titkot, a
mit a fülébe súgtak?</p>
<p>– Soha sem volt arra eset. Még ha gyilkosságot vallottak is be
előtte s a pap megtudta, hogy az igazi gyilkos helyett egy ártatlan
vádlottat akasztanak föl, nem volt szabad neki a gyilkos nevét
kimondani, s megakadályozni a birói emberölést. Ellenben számos
eset volt rá, hogy a gyóntató atya készebb volt martyrhalált
szenvedni, semhogy elárulja a hatalmasoknak azon titkokat, a miket
azok kiváncsiak voltak megtudni tőle. Fényes példa rá a
<span class="pagenum"><a name="Page_98" id=
"Page_98">-98-</a></span> dicsőséges szent Nepomuk története, a kit
bizonyára te is ismersz.</p>
<p>– De vajjon te olyan szent vagy-e, mint Nepomucenus János
volt?</p>
<p>– Épen olyan szent esküvésem kötelez Istennek.</p>
<p>– Énnekem az nem elég. Esküdjél meg nekem is.</p>
<p>S a páternek előbb istenugysével kellett fogadni, hogy semmit
abból el nem árul, a mit én most meg fogok neki gyónni.</p>
<p>Akkor aztán sorba vettem a mondanivalóimat. Szép szám volt.
Elmondtam mindent a legutolsóig. Hanem a legutolsónál megálltam, a
szép Persida titkánál.</p>
<p>Eszembe jutott, hogy mi tanácsot adott a szép asszony: «meg ne
gyónd azt még a papnak se!»</p>
<p>Ámde valamennyi bűntudat között a legnehezebben rejtegethető az,
a mit az ember egy szép asszony szemeivel követett el. Annak
szarvai vannak, a mikkel a bűnös oldalát döföli, annak körmei
vannak, a mikkel ki akarja ásni magát, annak száz nyelve van, a
mely mind beszélni akar. Ez a bűn dicsekedni kiván!</p>
<p>Mégis vissza tudtam azt tartóztatni: pedig marta az
oldalbordáimat.</p>
<p>Végül azonban, mikor abban hagytam, s nem akart több eszembe
jutni, maga a gyóntató atya kezdett el ösztökélni:</p>
<p>– No fiam, hát nem hallgattál el valamit? Nem nyomja még valami
bűn a lelkedet? No csak ne átalld kimondani. Ilyen fiatal, délczeg
dalia, mint te vagy, lehetetlen, hogy a mióta idevetődött, folyvást
köménymagos levessel élt volna. Ti szoktátok a más szénáját huzni.
Valamennyi szép asszony van a városban, mindannyinak van valami
meggyónni valója, valamennyi szép legény van, mind bűnös ebben a
pontban. Csak te volnál magad a szent? Gondold meg, hogy ha
egyetlenegy bűnödet elhallgatod, ezért az egyért ép úgy a pokol
tűzére jutsz, mintha 999-et vétkeztél volna hozzá. <span class=
"pagenum"><a name="Page_99" id="Page_99">-99-</a></span></p>
<p>Addig-addig ijesztgetett a pokollal, míg utoljára azt is
meggyóntam előtte, a mi a szép Persidának a titka volt, s a mit
soha sem kellett volna a számon kibocsátanom, hanem inkább
megtartanom azt az igéretemet, hogy kész vagyok érette abba a
pokolba is lemenni, a mit a gyóntató atya oly szépen lerajzolt
előttem.</p>
<p>Hanem hát a szerelmi bűn titkának szárnyai vannak: nem lehet
kalitkában tartani, kirepül.</p>
<p>Meggyóntam mindent.</p>
<p>Mikor aztán kijöttem a gyóntató székből, letérdeltem a rács elé,
a gyóntató kinyuló keze a hosszú fekete pálczával olyat húzott a
fejemre, hogy feldagadt a helye.</p>
<p>Ejnye, ez ugyan erősen absolvált! gondolám magamban, s egy
perczre az az ötletem támadt, hogy hej de bolond dolog volna, ha
most abban a gyóntatószékben a páter helyett a herczeg maga ült
volna! Azonban a herczegi karszék felé tekintve, ott láttam
megnyugtatásomra a Serenissimét ülni, és kegyesen szunyókálni; az
ájtatos Persida herczegnő koronkint fel-felköltögeté, a lábát
megnyomva a pad alatt.</p>
<p>Én tehát szépen megnyugodva tértem a helyemre.</p>
<h3>A VAS NYAKRAVALÓ.</h3>
<p>– Megkönnyebbülvén bűneim terhétől, én is azt tettem, a mit a
tékozló fiúk szoktak tenni, hogy a régi adósságaiktól
megszabadulva, annál nagyobb igyekezettel látnak utána, hogy ujakat
csináljanak.</p>
<p>Előre örültem már az estének, a mikor a martirok viselt
dolgainak fölolvasására kerül a sor; de nem azért, hogy azokat
kövessem, hanem hogy újra eladósítsam magamat a pokolnak.</p>
<p>Ezen az estén a herczeg a szokottnál is kegyelmesebb volt
hozzám. Tréfálni méltóztatott s számtalanszor megcserélte velem a
poharát, szivtestvéri barátságkötés fejében. <span class=
"pagenum"><a name="Page_100" id="Page_100">-100-</a></span></p>
<p>Mikor aztán arra került a sor, hogy a bűbájos Persida elkészítse
számára az «életitalt», a herczeg egészen derült arczot öltött. A
képe piros lett és gömbölyű s a hasa tánczolt a nevetés miatt.</p>
<p>– Nézd, bajtárs, szólt az aranykelyhet fölemelve, a miben a
fűszeres forró vörös bor párolgott. Ez aztán a mennyei ital. Mikor
ez átjárja a zsigereimet, egyenesen a mennyországba repülök tőle;
de nem abba az unalmas mennyországba, a mivel a papjaink biztatnak
minket, a hol a férfiak mind vének s az asszonyok mind szentek. Se
esznek, se isznak, se nem mulatoznak. Hanem a kijavított Mahomed
paradicsomába, a mi megint az Alkoránénál annyiban jobb, hogy bort
is adnak benne. Ott aztán van öröm, meg dáridó! A hány asszony
annyiféle s a hány bor, annyiféle. Nem lehet itéletet hozni,
melyiké az elsőbbség. A görög hetaera cyprusival itat, a római
bachansnő falernumival, a spanyol donna madeirát hoz, a lesbiai
syrene nektárral kinál, a persa bayadere sirászi bort tölt, az oláh
fáta tokajit itat kulacsból s a néger abeléra granátszín bordeauxit
merít a markával s abból itat meg s te nem tudod a végén
megmondani, hogy melyik volt a jobb? Azaz, hogy nem te, hanem én.
De hát miért ne tudnád te is? Hát nem vagyunk e «szívtestvérek»?
Nem illik-e, hogy ha én egy új paradicsomot fedeztem föl, abba
egyszer a szívtestvéremet is beereszszem? Isten neki! Foglald el
egyszer az én helyemet a Mahomed paradicsomában. Nesze! Átengedem
neked ez egyszer ezt a kelyhet. Idd ki helyettem fenékig.</p>
<p>No hiszen átkozottul meg voltam akasztva.</p>
<p>Köszönöm ezt a nagy grácziát, de épen nem kivánkoztam utána.
Hiszen, ha azt a poharat kihörpentem, akkor én alszom el ezen a
helyen s én fogom azt a takácstánczot járni a zsellyeszékben.</p>
<p>Meghökkenten néztem a szép Persida szemébe.</p>
<p>Az asszony a herczeg zsöllyeszékének a támláján ült, nem vehette
észre az öreg a szemhunyorítást, a mivel <span class=
"pagenum"><a name="Page_101" id="Page_101">-101-</a></span> nekem
felelt, hogy tegyem meg, a mivel megkináltak. Hiszen csak elalszom
tőle.</p>
<p>Mit tehettem ez átkozott kehely előtt? Palástul vetettem neki a
gyomromat s lehörpintettem egy hajtókára.</p>
<p>Arra azután rögtön elfogott az a lankadtság, a mi egyszerre
kiemelt ebből a világból, mintha valami súly nélküli pára volnék, a
mit elvisz a szél, mintha esném fejjel fölfelé, a felhők közé, a
mik lassankint kertekké, ligetekké, állatokká, madarakká változnak
előttem; gyönyörüséges tájak, a mik elvesznek az égbe, beszélő fák
és zengő gyümölcsök, bűbájos hangok, a miknek a ragyogó szinét
lehet látni és fényözön, a mi utoljára harmonikus zenébe megy át s
a zenehang és szinpompa együtt quintessentiájává lesz az
édességnek, a mi a fluidumokat felforralja, az idegeket csiklandja
és gyötri, a végtelen szomj, a mi a végtelen ivás alatt növekszik,
míg utoljára egy fogalommá válik, a minek neve «csók». A
megnevezhetlen gyönyör, mint magában élő elementum, mint a tűz,
vagy a víz, vagy a levegő; láng, hullám, vihar, csókból alakulva. S
a csók lassankint alakot teremt magának. A gyönyör csábképei
jelennek meg előttem. Mind oda csoportosulnak körém: Delila,
Bethsabé, Salome, Magdolna a megtérés előtt, Lais, Aspasia,
Cleopatra, Semiramis, Circe és az éjszinű szépség, Atalanta. Mind
azt akarják, hogy nekem tessenek, hogy egyszerre átöleljem mind a
tizet. A két kezemnek mind a tiz ujjára karbunkulusoktól és
saphiroktól ragyogó gyűrűket húznak s a gyűrűktől oly nehéz lesz a
két kezem, hogy a karomat meg kell feszítenem, mikor egyiket fel
akarom emelni. S a mikor egy kezemet erőszakosan fölemelem, akkor
egyszerre sirni kezd mind az az öt varázsalak, a melyiknek a
gyűrűjei az ujjaimat terhelik, olyan csodálatos hangokon, hogy azt
nem lehet elviselni s ha aztán visszaejtem a kezemet, akkor megint
mosolyog valamennyi, míg meg nem adom magamat annak a lángnak,
hullámnak, orkánnak, a minek <span class="pagenum"><a name=
"Page_102" id="Page_102">-102-</a></span> neve csók. S mind a tíz
ott ül a térdeimen és mind a tíz átöleli a nyakamat és szorít
erőszakosan a kebléhez, hogy a lélekzetem elfullad, az agyam
szétfeszül, belehalok a mámortengerbe s kiáltani akarok: «Istennők!
Kegyelem! Megöltök! Ne csókoljatok!» Csókjaik, mint a tűz égetik az
arczomat, a nyakamat; fogadásból versenyeznek: a fekete királynő
marad a győztes; az ő korall ajkai alatt, az ő gyöngysor fogai közt
kiserked a vér a nyakamból s ő ajkaival szívja azt ereimből.</p>
<p>(– Fel fogsz-e már ébredni e pokolbeli álomból? rivallt a
bűnösre a soltész.)</p>
<p>(– De csak hagyja kegyelmed, nagyon jól álmodik, mondá a
nagyherczeg.)</p>
<p>– Igenis, fölébredtem már! folytatá a kalandor. A hely, a hol
találtam magamat, nem volt a Mahomed paradicsoma, hanem egy
földalatti boltozat, a minek a köveiről csorgott alá a nyirok: egy
pislogó mécs világítá be a szűk odut körülöttem és azok a gyűrűk, a
mik miatt a kezeimet olyan nehéz volt fölemelnem, nem voltak a
mesék tündéreinek jegygyűrűi, hanem nehéz lánczszemek, azok sirtak
olyan keservesen a kézfölemeléskor, hogy azt nem lehetett még a
paradicsomban sem kiállani; és azok a csókok, a mik arczomat,
nyakamat égették, nem voltak Delila, Circe és Semiramis csókjai,
hanem az undok százlábú bogaraké a Scolopendrumoké, a mik testemet
meglepték s a fekete királyné, Atalanta, a kinek ajkai vért szivtak
a nyakamból, nem volt más, mint egy utálatos vampyr. És az a
fojtogató ölelés, a mivel tíz szerelmes fantom szorítá kebléhez a
fejemet, nem eredt mástól, mint egy kétujjnyi vastag s három újjnyi
széles vasnyakörvtől, a mi egy karikánál fogva oda volt kovácsolva
a falhoz. Épen így a két karom és a két lábam is, hogy csak annyi
mozoghatásom maradt, hogy a mellém tett penészes kenyeret és vizes
korsót a szájamig vihessem.</p>
<p>És körülöttem mély, emberhangtalan éjszaka. <span class=
"pagenum"><a name="Page_103" id="Page_103">-103-</a></span></p>
<p>(– Úgy kellett neked, istentelen gonosztevő! szólt a vallató
soltész, egyszer valahára megkaptad a méltó jutalmadat szemtelen
magadviseletedért!)</p>
<p>(– Habet ezúttal rectum! helyeslé a nagyherczeg, ámbár én még
szerettem volna tovább engedni őt időzni abban a pokolbeli
paradicsomban; annak a fekete királynőnek a piros ajkai és
gyöngysorfogai méltók lettek volna körülményesebb
benevolisatióra.)</p>
<p>– Sokáig biztattam magamat azzal a kába gondolattal, hogy talán
ez is csak álom. Eszembe jutott, hogy a hashis-evők szoktak olyan
álmokat látni, a miknek az eleje a gyönyörök mindenféle nemének
potentiájáig emelkedik, a vége aztán egyszerre átcsap a kinzások és
rémlátások regióiba. Hátha ez is még a philtrának a varázslata, s
egyszer majd csak ebből is fölébredek?</p>
<p>Hanem a vas nyakörv olyan kijózanító valóság volt, a mi el nem
hagyta vitatni, hogy ébren vagyok. Az a hideg, kemény, nehéz
karika. A halálnak a jegygyűrűje, a mivel egy élő embert a sir
számára eljegyezve tart. Az a szűk ablak, melyen át egy halandó
átdugta a fejét a más világba s nem tudja többet visszahúzni.</p>
<p>Mi történt velem? Mi lesz belőlem?</p>
<p>Be vagyok-e vádolva, vagy már el is vagyok itélve?</p>
<p>Mennyi időt tölthettem egyedül e magányos töprengések között?
azt nem tudnám megmondani, mert itt nem virradt soha és se éhség,
se álom nem jelentette be nálam a delet és az éjszakát. Az előttem
égő mécs valami öröklámpa lehetett, mert nem fogyott ki belőle az
olaj s azt bizonyosan azért tették ide, hogy jól láthassam nála
nyomorult állapotomat.</p>
<p>A kigyók, eskarapok és mindenféle napfénykerülő csúszómászók ott
vonaglottak el lábaim körül, a skolopendrumok phosphorfényű teste
mászkált a kövek hasadékai közt s a fejem fölött ott függtek sorba
a vampyrok, fél lábuknál fogva a kőrepedésekbe fölakasztva s
denevér szárnyaikba burkolózva, gránátszemeikkel néztek le rám,
<span class="pagenum"><a name="Page_104" id=
"Page_104">-104-</a></span> minden perczben rám rohanni készek, a
mint álomra hunyom le a szemeimet.</p>
<p>Egyszer aztán zsibbasztó kábulatomból valami zörej vert föl:
mintha rozsdás zárban forgatnának nyikorgó kulcsot. Börtönöm
vasajtaja kinyilt s egy magas férfi, a kinek arczát a ráhuzott
csuklyától nem láthattam, lépett be hozzám, kezében egy korsóval és
egy kenyérrel, a miket letett mellém, a másik korsót s a már
megpenészedett kenyeret kicserélve.</p>
<p>– Nos, fiacskám, szólt hozzám, hát se eszel, se iszol? Tán biz
éhen akarod magadat halatni?</p>
<p>Én nekem úgy tetszett, mintha ez a hang nagyon is ismerős volna
előttem.</p>
<p>Nem kellett soká törnöm a fejemet a találgatással; látogatóm
hátratolta a csuklyáját s én felismertem benne azt a vad papot, a
ki a hajdemákoknál a Preszjaka barlangban engem felavatott,
megbérmált, össze is esketett s a kinek a bérmálást én is nagy
hevenyén visszafizettem.</p>
<p>– Te vagy az páter! suttogám keservesen, nem merve hangosan
beszélni, mint afféle álmodó.</p>
<p>– No bizony, hogy rám ismertél! szólt a hajdemákpap nevetve. Már
azt hittem, hogy megtagadod a régi barátságot.</p>
<p>– Hát te most porkoláb vagy itten? kérdém tőle.</p>
<p>– Gutát vagyok! felelé ő. Gyóntató vagyok! tudhatnád.</p>
<p>Azzal leült mellém a kőre, a melyikhez oda voltam lánczolva.</p>
<p>– Hát lásd fiacskám. Mikor a berdiczovi nagy veszedelemben a
herczeg dragonyosai ugyancsak aprították a hajdemákokat, nekem az a
menekülési mód jutott eszembe, hogy felöltöttem a misemondó
ruhámat, felcsaptam a fejemre a papi süvegemet s erre a katonák
meghökkentek, nem öltek meg, hanem elfogtak és a herczeg elé
vittek. Azt nem tagadhattam el, hogy a hajdemákokhoz <span class=
"pagenum"><a name="Page_105" id="Page_105">-105-</a></span>
tartoztam. A herczeg aztán így szólt hozzám: «No páter, te most
megérdemelnéd, hogy mint az ecclesiád fejét a legmagasabb fára
akasztassalak fel; hanem én életben akarlak hagyni egy föltétel
alatt. Ha beállsz hozzám udvari gyóntató káplánnak. De nem mindig
és mindenkit fogsz te gyóntatni (engemet ugyan nem), hanem csak
azokat, a kiket én fogok hozzád küldeni. Gyanúm van a feleségemre,
hogy megcsal. Tudom bizonyosan, hogy megcsal. De nem férhettem
hozzá a titkához, hogy «kivel»? Ő és titkos szerelmese bizonyosan
meggyónják azt az én udvari káplánomnak; hanem az kegyes, szent
ember s inkább kétfelé hagyná magát fürészeltetni, mintsem
eláruljon valamit azokból a titkokból, a miket meggyóntak neki. De
te nem olyan pap vagy, mint más. Neked már úgyis mindegy az,
egy-két thermometrumfokkal magasabban fütik-e be számodra a poklot?
nem tesz különbséget. Az eddigiekért is odajutsz, csakhogy ha rá
nem állsz az ajánlatomra, most mindjárt utazol oda; ha pedig
ráállsz, hát csak időjártával. No, hát beleegyezel-e, hogy
udvaromhoz jőjj káplánnak?» Beleegyeztem volna én akármibe,
csakhogy a nyakamat kihúzzam abból a szoros hurokból s így kerültem
ide a kastélyba, a hol mindaddig rejtve tartogattak, a míg a
gyóntatás ideje el nem jött. Mikor oda láttalak jönni a
gyónószékhez, szegény fiú, bizony Isten megesett rajtad a szivem.
Felismertem a régi jó pajtást benned s mikor meggyóntad a bűnödet s
fölfedezted előttem a te bűnös egyetértésedet a szép Persidával (a
mely bűnt köztünk mondva, nagyon sajnálom, hogy nem én követtem
el), azt gondoltam magamban, hogy de biz ezt nem árulom el a
herczegnek: hadd nőjjenek a szarvai még nagyobbra. Hanem aztán te
magad rontottad el a dolgot. Mert a mint kiszabtam rád a
penitencziát, hogy bűneidért vezeklésűl búcsura kell menned a
berdiczovi boldogasszonyhoz, még pedig borsókon, hét szem borsót
eresztve mindegyik sarudba a talpad alá, hát akkor te elkezdtél
velem alkudozni, hogy <span class="pagenum"><a name="Page_106" id=
"Page_106">-106-</a></span> nem volna-e szabad száraz borsó helyett
zöld borsót tenni a sarudba? S aztán, hogy «engem» irgalomra birj,
felhoztad előttem érdemedül, hogy te voltál az, a ki a gonosztevő
hajdemákokat kelepczébe vitted és elárultad a berdiczovi ostromnál.
Hej, hogy szerettem volna a hajadba kapni a gyóntató rácson
keresztül! Hát te voltál az, a ki az én vidám czimboráimat
mészárszékre juttattad! a ki a mi szép terveinket mind dugába
döntötted! Ugyan huztam is a fejedre egyet a bűnbocsátó pálczával,
hogy tudom, megérezted! De már most be volt kötve a koszorúd.
Rögtön felfedeztem az istentelenségedet a herczegnek s megkaptad a
jutalmadat érte. Ime, megkaptad ezt az egész palotát, mert úgy a
nyakadhoz van az vasalva, hogy el nem szaladhat tőled.</p>
<p>Nekem az volt a legközelebbi kérdésem a gonosz hajdemák
paphoz:</p>
<p>– Mi történt a herczegnővel?</p>
<p>– Arra ne legyen neked gondod, fiacskám. A herczeg sokkal
okosabb ember, mint hogy azt a titkot, a mi az ő gyalázatát rejti,
kivigye a piaczra. A szép Persidával még csak egy görbe tekintet
sem tudatja, hogy el van árulva. A miért téged ide juttattak, annak
az oka a rád kisült hamisítás, egy nemes lovag nevének álorczás
bitorlása; item: a hajdemákokkal való czimboraság s mindezekért
megérdemled az egy halált. Hanem a miért nem egy, de száz halált
mérne a herczeg a fejedre, hogy a szép Persidával együtt néztél a
holdvilágba, azt soha sem fogják elmondani senkinek. A szép Persida
majd egyszer egy szép körte vagy baraczk izlelése után
gyomorgörcsöket fog kapni s harmadnapra fényes temetés lesz a
Visznovieczki herczegi palotában. Azonban az is megeshetik, hogy a
herczeg jár hasonlóan s az ő temetési pompája következik el
hamarább. A melyik hamarább megtréfálhatja a másikat. Hanem hát
gondolj te csak magadra. Mert kétféle dolog közt lehet választanod.
Vagy azt kivánod, hogy birák elé állítsanak; a mikor a legszelidebb
<span class="pagenum"><a name="Page_107" id=
"Page_107">-107-</a></span> büntetésed az lesz, hogy kerékbe
törnek; ha csak a herczeg kegyelemképen fejedet nem véteti. Vagy
pedig itt maradsz ebben az oduban, a falhoz vasalva s küzdesz a
férgekkel, a míg élsz s megadod magad a férgeknek, mikor meghalsz.
Tertium non datur.</p>
<p>Én azt mondtam rá, hogy inkább végezzenek velem rögtön, ha lassu
tűzön sütnek is meg vasrostélyon, hogysem itt töltsem a naptalan
napokat időktelen időkig. Örömest meghalok.</p>
<p>– No akkor hát, fiam, azért jöttem hozzád, hogy a haldoklók
utolsó szentségében részesítselek; szólt a hajdemák pap, s kivette
a zsebéből a nekem szánt ostyát.</p>
<p>– Eredj a pokolba! Kiálték rá dühösen. Kell is nekem a te
absolutiód! Te is pokolra jösz, valamint én.</p>
<p>– Az igaz fiam, mondá a gonosz pap; csakhogy te gyalog mégy oda,
én pedig szekéren. Hát csak az a kérdés, hogy így akarsz-e odáig
kutyagolni, még a bűneid batyuját is a hátadon czepelve, vagy pedig
elfogadni az én kinálásomat, ki szintén oda tartok, hogy kapj fel
az én szekerem saraglyájába.</p>
<p>– No hát vigyen el az ördög! mondám neki, áldj meg! Hogy a
mennykő csapjon beléd!</p>
<p>Ezzel el hagytam magamon végezni az utolsó kenetet, s
felnyitottam a számat az ostya átvételére. A mit pedig amint
lenyeltem, rögtön úgy elnyomott az álom, hogy nem láttam magam
előtt többé a hajdemák papot. Bizonyosan meg volt mérgezve az ostya
narcoticummal.</p>
<h3>A FEHÉR GALAMB.</h3>
<p>A mély álomban is csakugyan azt a börtönt láttam magam körül, a
melyben valóban be voltam zárva és kezeimen, lábaimon, nyakamon a
vasbilincseket éreztem. Hanem a mécs helyett, mely a penészes
boltozatot megvilágítá addig, valami ismeretlen fény derengte azt
át, <span class="pagenum"><a name="Page_108" id=
"Page_108">-108-</a></span> mely fölülről látszott jőni, s a mint
fejemet nagy nehezen fölemelém, hogy föltekintsek, egy fényes
nőalakot láttam magamhoz alászállni, a kinek hófehér kantusa
ragyogott, mint a hó s kék palástja, mint a csillagos ég, fején
levő koronája, mint a felkelő hold; de mindeneknél fényesebben
világított az arcza. Az olyan fényes volt, hogy nem mertem
belenézni. A karján pedig tartott egy kis csecsemő gyermeket, a ki
a picziny kezének a mutató ujját az ajkai előtt tartá.</p>
<p>Azt hittem, hogy a Mi Asszonyunk, a boldogságos Szűz anya szállt
le hozzám.</p>
<p>Csak mikor megcsókolt és a nevemen szólított, akkor ismertem rá
az ő lágy édes hangjáról, hogy az én Madusom az.</p>
<p>Az én szegény, elhagyott, elfelejtett feleségem.</p>
<p>Úgy szégyenlettem ő előtte azokat a békókat, a mik a falhoz
szorítva tartottak. Ha azt fogja tőlem kérdeni: ki rakta rád
azokat? hogy valljam meg neki: «egy szép asszonynak a szép szemei,
a mik te tőled elragadtak».</p>
<p>De nem kérdezett semmit; folyvást mosolygott és mindig csak ő
beszélt, azon az ismerős, szelid, hűséges, szívből jövő hangon:</p>
<p>«Szegény jó Baránom. Milyen nyomoruságra jutottál! De ne légy
szomorú, mert mi azért jöttünk le hozzád, hogy téged
megszabadítsunk innen. Én most az Isten paradicsomában lakom s
elmondom, hogyan jutottam oda. Karácsony estéje után, mikor én is
az én betlehemi jászolom vendégét vártam, s a te ajándékoztad Szűz
Mária kép előtt imádkoztam csendesen, ismerős lépések hangzottak a
kunyhónk előtt. Hangjukból megtudtam, hogy azok nem a te lépéseid,
hanem az apámé. Hirtelen felkaptam a Szűz Mária képét, hogy
eldugjam azt valahová; mert tudtam, hogy ha meglátja azt nálam,
megharagszik érte. De mikor el akartam dobni, olyan fájdalom szállt
a szivemre, hogy nem tehettem egyebet, mint mind a két kezemmel a
szivemhez szorítottam a képet. Belépő apámra <span class=
"pagenum"><a name="Page_109" id="Page_109">-109-</a></span> alig
ismertem rá. Arcza össze volt vagdalva, és félszeme kiütve. «A te
Baránod elárult minket!» hörgé rekedten s a véres szeme helyével
még iszonyúbban nézett rám, mint a megmaradottal. Én menteni
akartalak, hogy talán nem tetted azt. Ekkor rám ordított. «Te is
bűntársa voltál! Mit szorongatsz a kebledhez?» – Nem hazudhattam.
Mondtam, hogy Szűz Mária képe. «A berdiczovi barátok ajándéka!»
ordítá az apám, tombolva, s azzal megragadta a hajamat, térdre
rántott, kivonta a handzsárját, én hallottam süvölteni a fegyvert a
levegőben s aztán mintha az ég szakadt volna a fejemre.</p>
<p>A fényes alaknak a nyakán köröskörül látszott egy vérpiros
vonal, mint egy vékony nyakszalag, s annak a közepén egy függő
piros csepp mint egy klárisboglár.</p>
<p>«De a másik pillanatban már az égben voltam, a hol minden
fájdalom átváltozik egyszerre gyönyörré. A mennyország titkait te
neked elmondanom nem szabad. De nem egyedül jutottam oda. Nézd kis
gyermekünket: ez már az égben született. Túlvilágra költözött
anyjával egyszerre szállt az égbe. Ez a te kicsi angyalod. Ez
kivánkozott le hozzád, hogy tégedet nagy veszedelmedből
megszabadítson.»</p>
<p>Azzal odahozta hozzám a kis gyermeket, s a mint annak a parányi
kis keze átfogta a rámvert bilincseket, azok egyszerre lepattantak
kezeimről, lábaimról. Ámde a nyakamra kovácsolt vas-örvet nem birta
keresztülmarkolni picziny kezeivel, azért nem törhette ketté. Hanem
akkor megragadta két kézzel s egy rántással kiszakítá a falból; a
mit huszonnégy ló nem birt volna onnan kihúzni.</p>
<p>«Oh édes kis fiacskám, mondék neki, megcsókolgatva piczi
kezecskéjét; ha ez a te kezed olyan erős: ragadj meg engemet az
üstökömnél fogva, s vigy fel engem is oda, a hol te lakol.»</p>
<p>A kis gyermek erre ismét a szája elé tette a mutató ujját,
jelezve, hogy neki beszélni nem szabad. Helyette megfelelt az
anyja. <span class="pagenum"><a name="Page_110" id=
"Page_110">-110-</a></span></p>
<p>«Nem, édes Baránom, te oda, a hol mi lakunk, nem jöhetsz. Elébb
még sok megpróbáltatást kell kiállanod ez árnyékvilágban, s futnod
mindaddig, a míg egyszer valami olyan jó tettet el nem követsz, a
miért valaki őszintén, igazán, szívéből, azt nem mondja rád:
«jutalmazzon Isten!» Egyetlen jótettért bejutsz a mennyországba; de
száz búcsujárásért, ezer imádságért – be nem jutsz oda!»</p>
<p>Bizonyítja nagy bűnös voltomat, hogy még most is élek; s
minthogy azt az egy jót, a miért megáldjon valaki, többé nem lehet
módomban elkövetni, nem is fogom látni soha többé az én kis
angyalkámat s az én jó Madusomat.</p>
<p>E szavak után inte a fényes alak, hogy kövessem őt. A kis
gyermek, a mint öt ujjával érinté a falat, a kövek kétfelé nyiltak
előttem, a miken végig haladtunk. Madus alakja bevilágítá a
sziklákat, a mélységeket, a mikbe hosszú lépcsősoron át hol le, hol
felszálltunk. Úgy tetszett, mintha a katakombákban járnék, vagy
magában a labyrinthban. Egyszer aztán a sziklafolyosók helyett sűrű
erdő mélye fogadott bennünket: láttam a széles derekú mohos fákat,
a mik olyan sűrűek voltak, hogy egy embernél több nem haladhatott
át közöttük; láttam, a mint Madusom fehér köntöse végig sepert a
földön, hogy fénylettek utána a megérintett árumvirágok és gombák.
Hanem aztán lassankint elmaradtam tőle. Ő repülni látszott, én
pedig ólomlábakon jártam. Egyre távolabb estem tőle. A fénylő
tünemény elveszté emberi alakját. Utoljára már csak olyan volt,
mint mikor egy sűrű erdőbe hosszú fasor nyilásán át besüt az alkony
fénye. A friss hideg lég csapdosta arczomat, s én attól
fölébredtem.</p>
<p>Ott voltam, a hol álmom végződött. Sűrű tölgyerdő közepén, a
minek egyik széléből, a fák nyilásain át derengett hozzám az alkony
fénye.</p>
<p>Ugyan az a koldus mez volt rajtam, a miben Berdiczovból
Lembergig eljöttem: – ez uttal nem álruha; – mellettem a mankó; de
üresen. <span class="pagenum"><a name="Page_111" id=
"Page_111">-111-</a></span></p>
<p>Kibotorkáltam az erdőszél felé, a honnan a világosság jött. Egy
emberi lakot nem láttam se közel, se távol. Több napi járó
messzeségre lehettem a lengyel székvárostól, uraságom és
nyomorúságom szinhelyétől. – S ha végig néztem koldus rongyaimon, a
mikben a zárdából eljöttem, könnyen azt hihettem volna, hogy az
egész lembergi élményem nem volt egyéb, mint egy rossz álom: – ha a
bizonyítékot el nem hoztam volna magammal. A nyakamon ott maradt az
a széles vastag vasörv, a mit a kis angyalkámnak a keze nem birt
összetörni.</p>
<p>(«No ez ugyan nevezetes egy história volt! mondá a nagyherczeg.
Csodálatos megmenekülése egy gonosztevőnek mennyei
segítséggel.»)</p>
<p>(Én azonban olyaténképen vélekedem; szólt a soltész, hogy az nem
akképen történt, a hogy a fatens előadá; hanem bizonyosan az a
hajdemák pap, a ki őt börtönében meglátogatta, szabadítá őt meg
bilincseiből, a herczegasszony által megvesztegetve, s miután a
vastag nyakörvet nem birta lefürészelni a nyakáról, csak a
falbafoglaló karikát ráspolyozta le, s azután a herczegnő
machinátiói mellett szállították ő kelmét valami vadon erdőbe,
előkerestetve a Malchusz zsidónál hátrahagyott koldusgunyáit.)</p>
<p>(«No én pedig azt állítom, hogy úgy kell lenni, a hogy reus
elbeszélte s máskép nem is lehet. Hiszen tudjuk számos
tapasztalatból, hogy a híres zsiványok, nem született kis gyermekek
kezei által lakatokat és bilincseket tudnak összetörni s magukat
láthatatlanokká tenni. A ki a criminális praxisban versatus,
hasonló esetekre nagy számmal fog visszaemlékezni.»)</p>
<p>– S én is maradok állításom mellett, folytatá a vádlott. Mert
attól a pillanattól fogva folyvást egy fehér galamb ült a
balvállamon, s bármerre jártam-keltem, ott suttogott és turbékolt a
fülembe, ha feléje néztem, hogy meglássam, akkor átrepült a jobb
vállamra; de leginkább a bal vállamon szeretett lenni. <span class=
"pagenum"><a name="Page_112" id="Page_112">-112-</a></span></p>
<p>(– S most is ott van-e még a válladon a fehér galamb? kérdezé a
nagyherczeg.)</p>
<p>– Már nincs ott. Felelt a vádlott fölsóhajtva. Hogy mikor
vesztettem el, azt majd később el fogom mondani.</p>
<p>(– S minthogy tehát a megmenekedés mennyei csodatételek
hozzájárultával történt, mondá a nagyherczeg, annálfogva nem
illenék, hogy a jus humanum a gratia divinát megczáfolja: ezen bűne
reusnak deleáltassék!)</p>
<hr class="chap" />
<div class="chapter"></div>
<p><span class="pagenum"><a name="Page_113" id=
"Page_113">-113-</a></span></p>
<h2><span class="smaller">NEGYEDIK RÉSZ.</span><br />
A VÖRÖS BARÁTOKNÁL.</h2>
<h3>I. A FAODUBAN.</h3>
<p>Egy rongyos szűrrel a hátamon, egy mankóval a kezemben, egy
vaskarikával a nyakamon – és azzal a fehér galambbal a vállamon,
hova mehettem volna abból az erdőből?</p>
<p>A rongy meg a mankó jó lett volna a kolduláshoz; de a vaskarika
sehogy se illett hozzá. Mit mondjak, ha emberek közé kerülök, hogy
jutottam ehhez a szép nyakravalóhoz? De még kevésbé eresztett a
fehér galamb.</p>
<p>Megutáltam a világot, minden bűneivel együtt. Előfogott a
bűnbánat s föltettem magamban, hogy eddig elkövetett vétkeimet
levezeklem: itt maradok az erdők mélyében kegyes remetének, s
csodálatos megszabadulásom napjától kezdve, szigorú ascetai életre
fogom adni magamat.</p>
<p>Nem soká kellett bujdosnom, hogy egy patakot találjak, mely
friss vízzel kinálkozott. Azt a forrást egészen beárnyékolva tartá
egy sok száz esztendős tölgyfa, melynek akkora oduja volt, hogy
abban egy ember bizvást ellakhatott. Mohából és falevélből kitelt
az ágy.</p>
<p>Ételről is gondoskodott az Úr, a mennyi egy remetének való.
Bükkmakk és mogyoró volt bőségesen, földi mandulában és
szilvagombában sem volt hiányosság. A vadméhek mézzel kedveskednek
a vadon lakójának, s mikor a vadalma hullani kezd, akkor bőség van
a remetevilágban. <span class="pagenum"><a name="Page_114" id=
"Page_114">-114-</a></span></p>
<p>Két nagy kő közé egy száraz galyakból összekötözött keresztet
emeltem, s az előtt végezém reggel, délben és este mindennapi
imáimat. Napközben pedig a rengeteget jártam, arról gondoskodva,
hogy a bekövetkező tél idejére ellássam magamat erdő-mező-adta
élelmi szerekkel.</p>
<p>Össze is gyűjtöttem nagy halom aszaltgyümölcsöt, mogyorót,
csicsókát a faodúmba, melynek magasabb osztályában nagy örömömre az
erdei méhek ütöttek tanyát: ezek is az én számomra gyüjtöttek. A
patak mentében találtam egy nagy málnabozótot, annak a gyümölcséből
liktáriumot gyúrtam össze, s azt elraktam gondosan lehántott
fenyőfakérgek döbözébe. Szent fogadásom tartotta ezentúl csak abból
élni, a mi Isten közvetlen adománya, és soha többet el nem hagyni
ezt az én remeteségemet.</p>
<p>Egy gondolat azonban mégis nyugtalanított. Madusom jóslata
szerint mindaddig kell a vezeklésemnek tartani, a míg valami
jótettet el nem követek, a miért valaki azt mondja rám:
«jutalmazzon az Isten!» Ha azonban én az egész életemet itt töltöm
ennél a forrásnál, ebben a faoduban, a hol soha emberi léleknek
tudomása nem lesz rólam, akkor nem követhetek el senkivel semmiféle
jócselekedetet, s nem is érdemelhetem ki senkinek az áldását.</p>
<p>Tehát gondoltam ki valamit, a mivel világon létemnek jelét
adhassam, a nélkül, hogy magányomat elhagynám.</p>
<p>Kerestem két széles lapos palakőtáblát, azokat egymás mellé
fölakasztottam két faágra hárshéj madzagnál fogva, azután egy
harmadik követ használva harangütőnek, mindennap háromszor
beharangoztam az ősszerkezetű harangfélével: reggel, délben és
este. E kőharang szavának úgy hiszem messze el kellett hallatszani,
s ha valahol az erdőn túl emberek laktak, azoknak figyelmessé
kellett lenni az ujdonat harangszóra a rengetegben.</p>
<p>Így reménylettem, hogy majd időjártával jönnek ki hozzám ájtatos
látogatók: azoknak én lelki vigasztalást, atyai tanácsokat osztok,
valamelyik jó tanácsom megfogamzik, <span class="pagenum"><a name=
"Page_115" id="Page_115">-115-</a></span> akkor aztán az illető nem
fog késni a várvavárt áldással, s a mi mellékesen szintén
számbaveendő volt, ha a környék lakói megtudják egy kegyes
remetének letelepültét a vadon erdőben, valami kis elemózsiához is
csak majd juttatnak egyszer-másszor.</p>
<p>De biz én hiába harangoztam be háromszor napjában, azért csak
nem látogattak meg engemet az odumban mások, mint a patakra járó
őzek s az őzekre leső vadmacskák. Nem egyszer szabadítottam meg
egy-egy halálveszélyben forgó őzgidót a gonosz macskakörmök közül.
Kár, hogy az oktalan állatok nem tudják megköszönni a jó
cselekedetet.</p>
<p>Egy napon azonban, midőn késő őszre válván az idő, a végett
jártam széjjel, hogy téli alomnak páfránt és mohát gyüjtögessek
össze, a mi a megfagyástól megóvjon: (az odu nyilását eltakaró
ajtót már régebben készítettem reketyeveszszőkből, hogy a szél tele
ne fujja hóval a házamat), hát a mint haza érkezem, levetve a
hátamról az iszalag közé szorított gizgaz petrenczét, s szétnézek
az éléstáramban, kifáradt testemnek a kivánatos táplálékot
megadandó terhes munka után: mit látok? Éléstáram tisztára ki van
takarítva. A földi mogyorónak még csak irmagja sem maradt, a diónak
csak az elszórt haja hever a földön, a málnás-döbözök fel vannak
fordítva s azt se tudni, hogy mi volt bennük valaha. Sőt a mint a
fejem fölé tekintek, hát már a nagyszerű sejthalmaz sincs a
faoduban, a minek a méze nekem tavaszig eltartott volna, a
felzavart méhraj ott zúg az üres köpüben.</p>
<p>Csak alig hogy röptében el tudtam fogni a lábánál fogva egy, már
a számon kiszaladó, kacskaringós káromkodást, a mint e kárvallott
állapotomról meggyőződtem! Hanem aztán megdorgáltam magamat.</p>
<p>– Ej ej! jámbor anachoreta! Hát így kell busulnod a világi
jókért? Látod: kevélykedtél, dicsekedtél, hogy ime már egész télire
elláttad magadat! Urat akartál játszani a vadon közepett! Magadénak
foglaltad el azt, a mi mindenkié! <span class="pagenum"><a name=
"Page_116" id="Page_116">-116-</a></span> Elmulasztottad a
főkötelességedet, az imádkozást. Egy kegyes anachorétának nem
szabad arról aggóskodni, hogy ki ad neki ennivalót? mert az Úr
gondja a maga híveit táplálni, azoknak semmi egyéb dolguk, mint az
Urat dicsérni, s az egész világ bűneiért imádkozni. – Ez most a te
büntetésed. – Aztán megtudhatod, hogy nem épen ezen, boszantónak
látszó esemény képezi-e a te megváltatásodat? Ime az volt neked
megjósolva, hogy mindaddig bünhődnöd kell, a míg valakivel olyan
nagy jót nem cselekszel, hogy a megszabadított ily áldást mondjon a
fejedre: «Jutalmazza meg Isten!» No már, a ki ezt a te
éléskamarádat egy nap alatt így fel tudta falni, az ugyancsak éhes
ember lehetett. Ha ilyen nagyon éhes volt, az általad összegyüjtött
eledelek nagyon jól eshettek a testének. Ez tehát igen nagy
jótétemény volt az ismeretlenre nézve. Kétségtelenül mondta is
magában, hogy «áldja meg az Isten, a ki mindezt iderakta, jártában,
keltében!» Hátha valami nagy próféta volt. Talán szent Péter maga,
a kiről már hallottam ilyen legendát, hogy incognito betérve a
szegény emberhez, annak minden télire valóját felpanizálta. Hátha
ez a legenda most második kiadásban is épen én velem ismétlődik?
Meglátod majd, hogy ez lesz a legendának a vége, hogy ha te
megnyugszol a vélt kiraboltatásban, holnap újra megjelenik az
ismeretlen az oduban, s úgy megrakja azt mindenféle drága
csemegékkel, hogy soha sem lesz többé semmiben fogyatkozásod s
azután kiadja a számodra a passust, a mivel akkor mehetsz, a mikor
neked tetszik, a mennyországba.</p>
<p>Ezzel a gondolattal annyira megvigasztaltam magamat, hogy ismét
kegyesen beharangozva vecsernyére, nagyot ittam a forrásból,
elfeledtetve gyomrommal az éhséget s lefeküdtem a magammal hozott
páfrán és haraszt puha ágyába s reggelig csupa repülő sonkákkal, s
más efféle angyali jelenésekkel álmodtam.</p>
<p>Reggel ismét beharangoztam s aztán siettem el hazulról,
<span class="pagenum"><a name="Page_117" id=
"Page_117">-117-</a></span> hogy a visszatérő ismeretlen prófétát
ne zsenirozzam a számomra készített meglepetés végrehajtásában.
Egész nap bolyongtam az erdőn s alkudoztam magamban, hogy mit
hozhatna számomra az ismeretlen látogató legczélszerübbet? Vajjon
az özvegyasszony olajos korsóját-e, a mi soha ki nem ürül? vagy
Illés próféta hollóját, a mindennapi páros zsemlyével az orrában?
vagy egyet a gileádhegyi árpakenyerekből? vagy egy sereget azokból
a jóizü sáskákból, a mik Johannes Baptista terített asztalán
megjelentek?</p>
<p>Utközben találtam egy nagy csomó bikkmakkot. Szinte kedvem lett
volna otthagyni. Hiszen mi szükségem lesz nekem már ezentul
élelemről gondoskodni, a ki az ismeretlen látogató védelme alatt
állok? De csak mégis megtöltöttem vele a tarisznyámat. Koldusnak
nem illik az alamizsnát megvetni, bármi legyen is az. Este felé
aztán visszabandukoltam a remete-odumhoz.</p>
<p>Minthogy el voltam késve, az első dolgom az volt, hogy
megharangozzam a vecsernyét, három versben; azután elővettem az
olvasómat, a mit magam készítettem apróbb és nagyobb gubacsokból s
végeztem az imádságomat; csak azután tekinték a remete-odum
felé.</p>
<p>Lépéseim közeledtére mély dörgő hang származott elő az odvas fa
belsejéből.</p>
<p>– Itt van ő! mondám örömrepeső szivvel. «Megérkezett: reám vár,
hozzám beszél. A hangja sem olyan, mint a közönséges emberé.»</p>
<p>Térden csuszva közeledtem a megdicsőített hely felé, melyet a
paradicsom követe választott csodatételei helyéül s áhitatosan
dugtam be a fejemet a lyukon.</p>
<p>Hej, de vissza is kaptam mindjárt. S ugrottam föl a térdemről s
eláldottam egy «ezermilliom kacskaringós mennykővel» a látogatómat!
Az egy óriási nagy maczkó volt: egy vén kanmedve, a melylyel tele
volt az én kis szűk remete-odum. Ott feküdt, a fejét a két térde
közé dugva s csak onnan mormogott elő. Ő volt az! Tegnap
<span class="pagenum"><a name="Page_118" id=
"Page_118">-118-</a></span> megette a télire való szükségemet, ma
meg elfoglalta a télire való almomat.</p>
<p>– A ki füzfán fütyülő Pilátusa van a medve apádnak! káromkodtam
tele torokból s elfeledém, hogy kegyes anachoreta volnék.</p>
<p>(– Votum violatum! diktálta a soltész a jegyzőnek. Megszegett
fogadás! Blasphemia. Capite plectetur!</p>
<p>– De bizony én magam sem álltam volna ki káromkodás nélkül! veté
ellen a nagyherczeg. Qui bene distinguit, bene docet. Tessék
megnézni a paragrafust, mely a káromkodásról szól. «A ki
embertársát így meg így szidalmazza… et cætera.» De nincs az
mondva, hogy a ki «medvetársát» szidalmazza, az is hogy
büntettessék? Azonkívül a votum ruptum is condescendál; hiszen a
remeteségi fogadalmat nem reus törte meg; de megtörettetett az a
medve által!</p>
<p>– Tehát a medve bűnös: jól van. «Ursus comburatur.» Következik a
«templomrablás». Kiváncsi vagyok rá, hogy hát ebből hogy fogja
magát kivágni a delinquens? Mert hogy kivágja magát, arról előre
pecsétes levelet merek adni.)</p>
<p>– Mit volt mit tennem? folytatá Hugó élettörténetét. A hó is el
kezdett szállingózni, kénytelen voltam rászánni magamat, hogy
elhagyjam az erdőt. Remete már nem lehetett belőlem; de még
lehetett koldus. Ez is életmód. A hozzávalóm mind megvolt. Mikor
utrakeltem, elmondhattam magamról, hogy egész tábor utazik velem.
Lengyelországban nem hal meg éhen, a ki annyit ki tud mondani, hogy
«adj kenyeret!» aztán «fizesse meg Isten!»</p>
<p>A vas nyakravalóm még előnyömre volt. Az bizonyos felsőbb
nimbust szerzett a számomra a többi koldusok fölött. Ha kérdezték
tőlem, hogyan jutottam hozzá? azt mondtam: a szent földről jövök,
Jeruzsálemből, a saracénok elfogtak, azok verték ezt a vasat a
nyakamra. Csoda által menekültem meg, s most vezeklésül viselem ezt
a vasat a nyakamon mind holtig. Elhitték a jó emberek. <span class=
"pagenum"><a name="Page_119" id="Page_119">-119-</a></span> Ezzel a
vasörvvel sok görbe garast összeszereztem s szerencsésen
átkoldultam magamat Lengyelországon. Hanem a mint a brandenburgi
határon átkeltem, az lévén a szándékom, hogy majd haza vándorlok a
szüleim városába, s beállok az apám mesterségébe, a ki tisztességes
cserző varga, hát a legelső városban mindjárt körülfogtak; de nem
azért, hogy ennem adjanak, hanem hogy kikérdezzenek, ki vagyok, mi
vagyok? hogy merek itt koldulni? Mondtam nekik, hogy legyenek vele
nagyra, hogy olyan koldust lehet szerencséjük a városukba
befogadhatni, a ki a szent földről jön s vasat hord a nyakán. Hanem
már a németnek megvan az a nagy hibája, hogy szereti azt mutatni,
hogy neki több esze van, mint másnak. A piacz közepén a tolongás
között előfogott a Stadtvogt s elkezdett vallatni.</p>
<p>– Hogy hínak?</p>
<p>– Dehogy hínak, inkább nem akarnak befogadni.</p>
<p>– Mi vagy?</p>
<p>– Éhes vagyok.</p>
<p>– Honnan jösz?</p>
<p>– Jeruzsálemből.</p>
<p>– Nekem ne hazudj, mert én tudom arra az utat! micsoda
provinciákon jöttél keresztül?</p>
<p>– Markomannián és Scythián, Bessarábián és Köves-Arábián,
Baktrián és Mezopotámián, most pedig jövök Caralabiából.</p>
<p>– Az nem igaz! Hazudsz! Én tudom, merre van Palæstina. Engem meg
nem csalsz! oda csak Zingarián és Paflagonián, Cappadocián és India
Cinnamomiferán keresztül lehet eljutni. Van nekünk mappánk,
brandenburgiaknak!</p>
<p>– Hát hiszen azokon is átjöttem, csakhogy épen éjszaka volt, nem
tudtam elolvasni a neveiket.</p>
<p>– Hát ez a vas mit keres a nyakadon?</p>
<p>– Ezt Zagachrist fekete szultán verette oda, a kinél fogva
voltam ötvenkét esztendeig, meg három napig. <span class=
"pagenum"><a name="Page_120" id="Page_120">-120-</a></span></p>
<p>– Hiszen mindössze se vagy te harmincz esztendős!</p>
<p>– Hja, Abbissiniában olyan meleg a nap, hogy összehuzza a
napokat s egy esztendő ott kiad hatot.</p>
<p>– Már hogy lehetne az? rivallt rám a Stadtvogt. Hazug vagy. A
meleg inkább kiterjeszt mindeneket. Azért nyáron hosszuk a napok.
Tudjuk mi azt Brandenburgban!</p>
<p>– S már fogta a galléromat, hogy a dutyiba zárat.</p>
<p>– Az ám. Próbáljon csak kegyelmed a kecskebőr-nadrágjával ráülni
a forró kemenczére, majd meglátja, hogy összehuzza.</p>
<p>Erre a közönség megint nekem adott igazat.</p>
<p>De elvégre mégis csak rossz vége lett volna ennek az examennek,
ha a véletlen segélyemre nem küldött volna egy lovag urat, ki épen
arra koczogott végig, magas paripán ülve.</p>
<p>Fején tollas sisakot viselt, derekán bivalybőr pánczélt; a
válláról veres palást lobogott alá, nagy fehér kereszttel:
nyeregkápájára volt akasztva szívalakú paizsa, s arra czimerűl volt
festve egy épen olyan lovag, mint ő maga, a kinek a háta mögött ült
vele ugyanazon lovon egy épen olyan rongyos zarándok mint én.</p>
<p>(– Hohó! kiáltott közbe a soltész; most mindjárt én foglak el,
nem a Stadtvogt. Hisz ez a templariusok czímere, azokat pedig még a
tizennegyedik században eltörölték!)</p>
<p>– Tudom, hogy eltörölték, de egy kis részük megmenekült s
Brandenburgba huzódva, ott mind a mai napig grassál, «tövislovagok»
czime alatt s ez megtartá a rend régi czimerét; hogyan, ezt rendén
el fogom mondani.</p>
<p>A mint a népség meglátta a lovag urat, elkezdett minden ember
zsivajogni, az asszonyok törték magukat hozzá s az volt a
boldogabb, a ki palástját megfoghatta, hogy megcsókolja, majd
lehúzták a lováról.</p>
<p>A lovagnak hosszú nagy veres szakálla volt és veres haja; ha nem
mondták volna is, tudtam volna, hogy «veres barát». <span class=
"pagenum"><a name="Page_121" id="Page_121">-121-</a></span></p>
<p>– No, itt jön a veres barát! mondá a Stadtvogt, neki türkőzve.
Ennek hazudd oda majd, hogy Palæstinából jöttél! Ez kétszer volt
ott igazán, tengeren és szárazföldön; maga megölt kétszáz hitetlent
és megszabadított a fogságból ezer zarándokot. Ezzel beszélj! Majd
kikérdez.</p>
<p>No most igazán meg voltam akadva. Bezzeg, ha a templomoslovag
vallatás alá fog, annál bajosan fog kisegíteni a geografiám! Az
pedig oda léptetett az orrom alá s megtudva a nép lármájából, hogy
állítólag szentföldi zarándok vagyok, nagyot simított a rengő
szakállán s ijesztő mély hangon kérdezte tőlem:</p>
<p>– Mivel bizonyíthatod be, hogy a szent földről jösz?</p>
<p>Ekkor egyszerre egy mentő gondolatom támadt. A hónom alatt volt
a mentségem. Előkaptam a mankómat, a mi a kegyes muzulmánról marada
rám: annak a nyele ki volt verve mindenféle rézsodronyokkal
kacskaringósan végtől végig.</p>
<p>– Nézd ezt lovag, mondám neki. Te ismered az arab irást. Ime
elolvashatod a mankó nyeléről a hitetlenek között való
nyomorgattatásom és kiszabadulásom egész csodálatos történetét.</p>
<p>Hej megszeppent most a lovag! Ijedtében a nagy szakálla is
reszketni kezdett. Megijedt, hogy most mindjárt én sütöm ki ő róla,
hogy soha sem volt ő a szent földön s egy törökkel sem beszélt
életében.</p>
<p>Hogy ez meg ne történjék vele, fogá a két kezébe a mankót s
jobbról-balra nézve rajta végig, mintha csakugyan keleti irást
olvasna, ily szókat dörgött a szakálla közül, imponáló hangon:</p>
<p>– Ez valóban arabs irás, sőt saracén irás, ellenben turkomán
irás is; melyben csakugyan bizonyíttatik mind az, a mi veled
történt a hitetlenek között, kegyes zarándok. Kövess a váramba:
szivesen látott vendég.</p>
<p>Erre aztán a Stadtvogt hirtelen úgy elsompolyodott a sokaság
között, mintha soha ott sem lett volna, engem pedig az ujjongó
csőcselék felvett a vállaira s úgy vitt a <span class=
"pagenum"><a name="Page_122" id="Page_122">-122-</a></span> lovag
úr után egész a vörös-barátok lakásáig, mely a városon kívül volt
egy körülárkolt dombtetőn, felvonó hiddal és sáncz-czölöpzettel
ellátva.</p>
<p>Itt a lovag úr átadott a szolgálattevő őröknek, a kik rögtön
levetkőztettek rongyaimból, beledugtak egy kád vizbe, megfésültek,
megszappanyoztak, a fejem tetején a hajat kiborotválták s aztán egy
durva vörös csuhát adtak rám, mely bőségére nézve valamikor
nálamnál boldogabb körülmények között élő ember termetére lehetett
szabva.</p>
<p>Mikor így fel voltam készítve, akkor felvittek a lovag urhoz a
refectoriumba. Kivüle még tizenkét lovag volt jelen, a kik között ő
látszott lenni a legelőkelőbbnek.</p>
<p>– Quadraginta tonitrua! (ez volt a szelidebbik szójárása a lovag
urnak.) Ficzkó, te énnekem megtetszettél; olyan vakmerőn hazudni, a
hogy te tudsz, még soha sem hallottam. Itt kell nálunk maradnod. A
sekrestyésünket úgy is elvitte az ördög. Tegnap halt meg fekete
himlőben. Annak a helyét kell betöltened. A csuhája már rajtad
van.</p>
<p>El lehet képzelni, milyen jól éreztem magamat arra a szóra, hogy
egy fekete himlőben elpatkolt sekrestyésnek a csuhája van
rajtam.</p>
<p>Bátorkodtam annyit rebegni, hogy én soha se tanultam az ezen
hivatalhoz megkivántató tudományokat.</p>
<p>– Per septem archidiabolos! kiálta a szent lovag kaczagva.
Elhiszem azt! Majd beletanítunk, csak itt maradj.</p>
<p>Ekkor feltűnt neki az a vasörv a nyakamon.</p>
<p>– Hát, Lucifer te corripiat! mire való az a bolondság ott a
nyakadon?</p>
<p>Ötöltem-hatoltam neki valamit, hogy így meg úgy szent fogadás,
kegyes votum s több afféle.</p>
<p>Arra mind valamennyien kaczajra fakadtak.</p>
<p>– Hát tudod mit, te trifurcifer! rivallt rám az első lovag. Ut
Belzebub te submergat in paludes inferni! Vagy kegyes fogadásból
viseled azt a vasörvet a nyakadon, vagy pedig valami zsiványságért
verték azt a nyakadra. Ha kegyes fogadásból került az oda, akkor
csak viseld <span class="pagenum"><a name="Page_123" id=
"Page_123">-123-</a></span> holtig; hanem ha valami zsiványság
által szerezted, akkor van nekünk fegyverkovácsunk, az majd
lefürészeli azt a nyakadról.</p>
<p>Erre én azt feleltem, hogy ámbátor csakugyan kegyes fogadásból
viselem azt a nyakörvet, de azért vegyük mégis úgy a dolgot, mintha
zsiványságért kaptam volna.</p>
<p>Mire nagyot nevetének a lovag urak, s aztán leráspolyoztaták a
nyakamról amaz emlékezetes vaskarikát.</p>
<h3>A BAPHOMET.</h3>
<p>Most már csakugyan azt hittem, hogy elértem minden óhajtásomnak
végczélját.</p>
<p>Egy vitézi rend kolostorába jutottam, a hol ezentul gond nélkül
tölthetem napjaimat. Ételemről, italomról nem kellett gondoskodnom;
dolgom pedig elég könnyű volt: napjában háromszor harangozni, a
templomi edényeket tisztán tartani s a misemondó ruhákat előszedni
meg elrakni. Egész nap pedig ájtatos contemplatiónak adtam át
magamat.</p>
<p>A miért nagyon is megnyertem Eliás lovagnak a bizodalmát; ez
volt a nappali neve annak a vörös szakállú vitéznek, a ki engem az
utfélről fölszedett. Ő engem Eliézernek nevezett el.</p>
<p>A míg Lengyelországon keresztülkoldultam magamat, beletelt fél
esztendő, úgy hogy a vörös barátok kolostorába fölvétetésem után
mindjárt következett a nagyhét.</p>
<p>Nem titkolhatám el a fölötti aggodalmamat Eliás lovag előtt,
hogy ha netalán a nagyhéten itt is tartatni fognak hasonló
kegyeletes ünnepélyességek, a minőket az egész katholikus világ
celebrálni szokott, azokban én nagyon gyönge leszek az
assistentiához, mivelhogy a ceremoniákba gyermekkoromban nem
oktattak be: eretnekül neveltettem s nem régi neophita vagyok.</p>
<p>– Ne búsulj, fráter Eliézer, biztatott a lovag; a nagyhét
<span class="pagenum"><a name="Page_124" id=
"Page_124">-124-</a></span> minden napján, a megelőző éjszakákon
próbákat fogunk tartani a sorban következő «passio» jelenéseiből;
akkor te is megtanulod a magad tennivalóit.</p>
<p>Én tehát ebben egészen megnyugodtam, s alig vártam, hogy jöjjön
a nagy-csütörtök, melynek éjszakáján a kegyes szertartások
előkészületei megkezdendők.</p>
<p>A mint az esteli harangszó után becsuktam a kapukat, Eliás lovag
azt a parancsolatot adá nekem, hogy vegyek egy lámpást a kezembe,
menjek vele a templomba, várjak ott, míg tizenkettőt üt az óra,
akkor három koczintást fogok hallani a kriptaajtón. Azt minden
tétovázás nélkül nyissam fel, s aztán illendő tisztelettel fogadjam
a vendégeket, a kik a sírboltból fel fognak hozzám jönni s tegyem
azt, a mit azok parancsolni fognak.</p>
<p>Én még csak a szememet se hunyorítottam meg erre a különös
megbizásra. Soha sem voltam valami gyönge szivű, s még csiklándott
is valami kiváncsiság, megtudni, hogy milyenek lehetnek azok a
vendégek, a kik a kriptán keresztül járkálnak fel látogatóba.</p>
<p>Pontban az éjféli óraütés után hangzott a hármas koczintás a
kriptaajtón. Én siettem azt feltárni s nagy meglepetéssel láttam,
hogy a kripta lépcsőgádora egészen ki van világítva, s abból
mindenféle ódon viseletű asszonyi alakok lépdelnek elő, a minő
divatokat csak a templomi képeken látni, meg a nagyúri palotákban.
Az asszonyok arcza mind erősen ki volt festve fehérre, pirosra,
egyiknek a szemöldöke feketével volt rajzolva, a másiké miniommal,
volt olyan is, a melyiknek a szemöldöke meg volt aranyozva.
Mindegyiknek a kezében volt egy czifra viaszfáklya.</p>
<p>Ezek épen nem voltak olyan kisértetek, a kiktől nekem nagyon meg
kellett volna ijednem. Fiatal vér volt bennem, mely asszonyok
láttára hamar felpezsdül, még ha túlvilági személyek legyenek
is.</p>
<p>Azok azonban észrevették, hogy nem a régi vén sekrestyés áll
előttük s annálfogva czélszerűnek látták magukat előttem bemutatni.
<span class="pagenum"><a name="Page_125" id=
"Page_125">-125-</a></span></p>
<p>Az első így szólt:</p>
<p>– Én vagyok Jezabel, Acháb király asszonya, kinek vérét az ebek
nyalták föl az utczán. Hozd utánam a keresztelő medenczét. Mosdózni
vágyom.</p>
<p>A második így szólt:</p>
<p>– Én vagyok Salome, Herodiás leánya, ki keresztelő János fejét
ajándékba kértem. Hozd utánam az ostyatartó aranytálat. Hadd
szolgáljak föl.</p>
<p>A harmadik így szólt:</p>
<p>– Én vagyok Bethsabé, ki miatt Dávid király bűnbe esett. Hozd
utánam az olajtartót. Hajamat kell bekenőcsöznöm.</p>
<p>A negyedik így szólt:</p>
<p>– Én vagyok Delila, ki elárulta Sámsont. Hozd utánam az áldozó
kelyhet. Áldomást inni vágyom.</p>
<p>Az ötödik így szólt:</p>
<p>– Én vagyok Astarte, ki az Izrael fiait elcsábítottam a
Kanahánban. Hozd utánam a füstölőt. Illatos akarok lenni.</p>
<p>A hatodik így szólt:</p>
<p>– Én vagyok Thámár, ki miatt Absolon az öcscsét Ámont megölte.
Hozd utánam a szenteltvíztartót, hadd sírjam tele könyeimmel.</p>
<p>S ki mit mondott, azt az oltárról leszedte és az ölembe rakta.
Én csak néztem, hogy mi lesz ebből? Parancsolatom volt, a
vendégeknek mindenben engedelmeskedni.</p>
<p>Heten voltak.</p>
<p>A hetedik egy magas koronás alak volt, drága aranybrokát
ruhában, a mit hosszú uszályban húzott maga után. Ez leghátul jött.
Olyan hangja volt, mint a megütött harangnak.</p>
<p>– Én vagyok Mylitta, Sába királynéja, ki Salamon királyhoz
elvitte a kincseit s cserében elvette tőle a bölcsességét. Hozd
utánam a szentségtartót.</p>
<p>Ez a szó megdöbbentett.</p>
<p>Szentelt edények, czeremoniához való eszközök mind <span class=
"pagenum"><a name="Page_126" id="Page_126">-126-</a></span>
hagyján, de maga a szentségtartó! A Megváltó testét rejtő ereklye,
a mihez a pontificáló maga is csak térdhajtva közeledik: ki merné
azt kimozdítani helyéből? Tétovázva tekinték a csodás
rémalakra.</p>
<p>Arra az olyat ütött a vállamra kezével, hogy egész testem
összerokkant bele, s olyant kiáltott, hogy az egész kápolna megtelt
a hangjával.</p>
<p>– Mit tétovázol?</p>
<p>Átláttam, hogy az ilyen túlvilági lényeknek nem szabad
ellentmondani s leemeltem magát a szentségtartót is az
oltárról.</p>
<p>– Kövess bennünket! parancsolá ekkor Sába királynője, s maga
ismét leghátul maradva, a másik hat túlvilági hölgy nyomdokán egy
csigalépcsőn át, mely a kápolnából vezetett föl valahová, lépdelt
előttem, míg egyszer egy czifra aranyozott vasajtóhoz ért a menet.
Az felnyilt s egy előttem eddigelé még ismeretlen, nagy boltozatos
terme nyilt meg a kolostornak, melynek semmifelé nem volt ablaka,
hanem a fülkékből rejtélyes lámpások vetettek fényt a terem
pompájára. Csupa arany és selyem borította a falakat.</p>
<p>S a terem mélyéből egy nehéz függönyökkel takart sátor alól
egyenkint lépegettek elő mindenféle régi világbeli lovagok,
törököknek, rómaiaknak, persáknak, chaldeaiaknak, egyptomiaknak
öltözve, a kiket a most érkezett hét hölgy neveiken szólított.</p>
<p>– Üdvözlégy Ahasvér!</p>
<p>– Baál veled Nabukodonozor!</p>
<p>– Osiris áldjon, Farao!</p>
<p>És így sorba, ki Herodes, ki Pilatus, ki Nero, ki Sardanapal:
mind az én rendbeli lovagjaim.</p>
<p>Maga az én vörös szakállú patronusom volt Judas Iskariotes.</p>
<p>No ez szép társaság, mondhatom.</p>
<p>A templomi drágaságokat itt elszedték a kezemből s lerakták egy
hosszú asztalra. <span class="pagenum"><a name="Page_127" id=
"Page_127">-127-</a></span></p>
<p>Ekkor az én vörösszakállúm rám kiálta:</p>
<p>– Málkhus!</p>
<p>Széttekinték, hogy hát az kicsoda.</p>
<p>– Csakugyan levágták a füledet a Gecsemane kertben, hogy nem
hallasz?</p>
<p>Ekkor tudtam meg, hogy én vagyok az a Málkhus.</p>
<p>– No hát itt tartsd a füledet, parancsolt rám a patronusom, a
kinek az éjszakai neve Iskariotes volt, valamint az enyém Málkhus,
a nevezetes poroszló, ki legelső emelte kezét az Idvezítőre. Itt
tartsd a füledet mondom, mert ha én le találom vágni, azt nem
ragasztja oda a názáretbeli «Ben Hanotzri».</p>
<p>Még akkor nem tudtam, hogy mit értenek azon név alatt?</p>
<p>A veresszakállú e szó után odalódított a nagymester elé, a kit
ezuttal Nabukodonozornak hallottam czímeztetni. Annak a haja és
szakálla mind gyöngyfüzérekkel volt összefűzve, a hogy a régi persa
szobrokon látni.</p>
<p>Ez azt kérdezé:</p>
<p>– Mi érdeme van Málkhusnak, hogy a Baphomet szolgálatába
fölvétessék?</p>
<p>Iskariot felelt rá helyettem.</p>
<p>– Eretnekül született, istentagadó lett, rablókkal együtt dúlt,
embert ölt, hamisított, álorczás volt, urának feleségével
házasságtörő, végre halálra itélt rab, ki börtönéből megszökött, s
kinek minden város végén ott áll a jó barátja, az akasztófa.</p>
<p>– A mi emberünk ez! dörmögé erre Nabukodonozor; mire a lovagok
között vita keletkezett, hogy megesküdtessenek-e elébb az ephiticus
diagrammára, mielőtt titkaiba beavatnának? Abban állapodtak meg,
hogy ez fölösleges, miután oly notorius gonosztevő vagyok, hogy
akárhová fordulnék az ő titkaik elárulása végett, a legelső volna a
magam nyaka, a mi a hurokba beleakadna.</p>
<p>Most kezdém már sejteni, hogy miért voltam olyan szivesen látott
vendég ezen a helyen? <span class="pagenum"><a name="Page_128" id=
"Page_128">-128-</a></span></p>
<p>Akkor aztán levettették velem a barátcsuhát, s felöltöztettek
római liktornak, mely minőségben az első feladatom az volt, hogy
egy falmélyedésben fekvő sarcophagról le kellett emelnem a
kőfedelet.</p>
<p>A kit e kőkoporsóban megpillantottam, az nem volt más, mint az
én uram Jézus Krisztus, a hogy őt a koporsóban szoktuk látni a
keresztfáról levéve, teste öt vérző sebbel átlyukgatva, homlokán a
töviskoszoru.</p>
<p>Az egész alak viaszból volt idomítva.</p>
<p>A lovagok aztán körülállták a koporsót s elkezdődött a vita a
fölött, hogy ki volt a Jézus Krisztus?</p>
<p>Latinul vitatkoztak, mely nyelvet én egészen jól értettem.</p>
<p>Az egyik lovag azt mondá, hogy ez az öreg Istennek, a kinek a
neve Jaldabaoth, egy æonja; a pneumaticus Messiás, a kit azért
küldött a földre, hogy az ő örök ellenségével, az Ophiomorphossal
megküzdjön; de miután Jézusnak nem volt hozzá elég bátorsága, azért
Jaldabaoth büntetésül keresztre feszítteté őt. Ezt bizonyítja
Valentinus próféta, a gnosticus.</p>
<p>Ezzel szemben a másik lovag azt állítá, hogy a mint Alexandriai
Basilides bizonyítja, s Bardesanes megerősíti, az úgynevezett Jézus
Krisztus nem volt más, mint egy ámító, a kinek igazi neve Ben Jozua
Hanoczri s keresztre feszíttetése egészen megérdemelt büntetés
volt.</p>
<p>Velem a világ keringett e szavakra. Ha gonosz indulataim voltak
is, de a szentek iránti kegyelet erős volt szivemben. A két kezemet
a fülemre tettem, hogy ne halljam, a mit beszélnek.</p>
<p>De azért mégis hallottam.</p>
<p>A harmadik lovag azt állítá, hogy az egész Jézus Krisztusról
való történet nem egyéb, mint üres mese. Ez alak soha nem létezett;
se nem született, se meg nem halt. Egy emblema az egész, egy
symbolum, a minek nem volt teste, csak úgy, mint Brahmanak vagy
Izisnek s emberi alakja csak olyan bálvány, mint Baalé vagy Dagoné.
<span class="pagenum"><a name="Page_129" id=
"Page_129">-129-</a></span></p>
<p>Azt hittem, hogy ennél már irtóztatóbb káromlást nem lehet
emberi szájon kibocsátani; de a negyedik lovag véleménye meggyőzött
róla, hogy még van a hyperbolának is superlativusa.</p>
<p>Ez volt maga Nabukodonozor.</p>
<p>Ez bebizonyítá az irásokból, hogy Jézus Krisztus az a demiurgus,
a ki az emberiséget oly törvényekkel kinozza, melyek mindenkit
szerencsétlenné és boldogtalanná tesznek, megtiltja azt, a mi a
saját testünknek jól esik s a természet rendelésének ellenére
minden emberre azt a szabályt köti, hogy azt cselekedje, a mi a
felebarátjára nézve üdvös, holott az embernek az a hivatása, hogy
azt tegye, a mi magának jó, nem tekintve arra, hogy másnak baj-e
az, vagy sem? Annálfogva mindenkinek, a ki a Jaldabaoth, a teremtő
törvényét megérti, az a hivatása, hogy e demiurgus parancsaival
daczoljon s azoknak mindenben ellene cselekedjék. A csalás, rablás,
gyilkosság, hamisság, csufolódás, kéjelgés, részegség nem csak meg
van engedve, de kötelesség s a ki az emberiséget az erények
rabigájába kényszerítette, akár æon volt, akár demiurgus, akár Ben
Hanoczri, akár Jézus Krisztus, megüldözendő és ostorozandó.</p>
<p>Ebbe aztán mind valamennyien beleegyeztek, s én elborzadva
láttam, hogy a jelenlevők mind valamennyien a palástjukból, hosszú
tövis alakú tűket vonva elő, azokat a koporsóban fekvő Jézus-szobor
szíve tájába szurták bele.</p>
<p>– Ki hát az igazi Messiás? kiáltá ekkor Nabukodonozor.</p>
<p>– A Baphomet! A Baphomet! kiáltozá az egész gyülekezet
egyhangúlag.</p>
<p>Erre Nabukodonozor egy nagy támtámra ütött az öklével s annak a
hangjára szétvonultak a függönyök a terem hátterében levő sátor
fölül.</p>
<p>A fölülről jövő fényes világításnál egy pompás oltárzsámolyon
állva láttam két bálványalakot, a mik közül a jobb felül álló volt
a Baphomet. <span class="pagenum"><a name="Page_130" id=
"Page_130">-130-</a></span></p>
<p>Ennek a bálványnak két arcza volt; egy férfiui és egy női, s az
egész alakja félig férfi volt, félig asszony. Egy óriási kigyó
tekergőzött rajta végig s ennek a tizenkét gyűrűjére volt fölvésve
a zodiacus tizenkét égi jegye. Az egyik kezében volt a nap, a
másikban a hold. A két lába alatt volt a föld. Az meg egy
krokodiluson nyugodott.</p>
<p>Balról e szobor mellett volt egy másik bálványszobor. Az meg a
Mylitta volt. Egy mezítelen női alak, egy vadkanon ülve, fején
ragyogó koronával, mely csupa rubintokkal és karbunkulusokkal volt
megrakva.</p>
<p>A lovagok és a hölgyek mind odajárultak egymásután a két
bálványhoz s a Baphometnek a vállait, a Mylittának térdeit
csókolták meg egyenkint.</p>
<p>Azután odavitték a két bálvány közé a szentségtartót, s kivéve
abból a szentelt ostyát, azt mindnyájan nagy hahotázva leköpdösték,
s elszórva a földön, elkezdtek fölötte tánczot járni, kezeikkel
körbe fogózva a két bálvány és a szentségtartó körül; azok az
asszonyok olyanokat rúgtak a szentségtartó felé a lábaikkal, hogy a
térdkötő szalagjuk is kilátszott a fellebbent köntös alul, s ez
alatt valami előttem ismeretlen keleti nyelven énekeltek pokolbeli
zsolozsmákat.</p>
<p>Nekem ez alatt az volt a hivatalom, hogy a templomi áldozó
kelyheket tele töltögettem borral, a mi nagy kancsókban volt
elkészítve, s a tánczolóknak szolgáltam vele, kik a Baphometre
ittak nagy áldomást.</p>
<p>Borzalmam is nagy volt; de kiváncsiságom még nagyobb, hogy mi
lesz mindezekből?</p>
<p>A nagy kancsók nagy hamar kiürültek s erre Iskariotes azt
parancsolá nekem, hogy menjek le a pinczébe, s hozzam azokat ismét
tele.</p>
<p>Mire visszatértem a kancsókkal, már akkor a lovagok és az
úrhölgyek mind az asztalnál ültek, még pedig úgy, hogy Sába
királynője Nabukodonozornak az ölében ült.</p>
<p>A mint a kezeikben tartott szentelt áldozó kelyheket újra
megtöltém, Sába királynője így szólt hozzám: <span class=
"pagenum"><a name="Page_131" id="Page_131">-131-</a></span></p>
<p>– Ejh, Málkhus! Ez az én koronám nagyon szorítja a fejemet:
eredj le a templomba, hozd el a számomra a názáretbeli asszonynak a
koronáját.</p>
<p>Tetőtől talpig futott rajtam a hideg borzadály.</p>
<p>A templomban volt egy felséges oltárkép, a mi
Boldogasszonyunknak a szobra; annak a fején volt egy pompás korona,
egymásra hajló abroncsai csupa igazgyöngyökkel és gyémántokkal
megrakva, a legkegyesebb fejedelemnő fogadalmi ajándéka. E szent
szoborhoz vándorolt sátoros ünnepeken a környék egész ájtatos népe,
s el volt az halmozva a fogadást tevők és hálaadók mindennemű drága
ajándékaival. S én most ennek a szent alaknak a fejéről levegyem a
koronát; ezt a kegyeletes ereklyét, hogy egy fertelmes buja
asszonyi állatnak a zilált hajfürteit ékesítsem vele? Hiszen ha nem
Istennek anyja volna is a Názáretbeli Mária, hanem csak egy
közönséges, becsületes embernek az anyja, még akkor is
istentelenség volna e gyalázatot elkövetni rajta!</p>
<p>Haboztam; nem akartam teljesíteni az őrült kivánságot; hanem
akkor az én veres szakállú patronusom úgy ütött hátba a vasöklével,
hogy majd a lelkem szakadt ki belőlem s rám ordított:</p>
<p>– Nem hallottad a parancsszót? Menj a galileai nőhöz s mondd
neki, hogy Sába királynője Astarte, a Mylitta helytartónője kivánja
a koronát! Siess!</p>
<p>Tennem kellett, a mit mondtak, különben agyonütnek.</p>
<p>Azt hittem, valamennyi szentek mind rám kiáltanak
szobortalapzataikról, mikor ezt a szentségtörést elkövettem, s
pásztorbotot, nagy könyveket, mennyország-kulcsot vágnak a
fejemhez, hogy rögtön pokolra hullok. Maga a Boldogasszony-szobor,
úgy tetszett, mintha szemöldökeit összeránczolná, mikor a koronát
leveszem fejéről s az a kis korona a kezemben olyan nehéz volt,
hogy a föld meghajlott a lábam alatt, mikor egyet léptem vele.</p>
<p>Mikor a csigalépcsőn fölértem a Baphomet-imádat termébe, már
akkor az orgiának minden dæmona elszabadult; <span class=
"pagenum"><a name="Page_132" id="Page_132">-132-</a></span> a mult
ezredév bűnös asszonyai, bachansnőknek pongyolásítva, tánczoltak
szilaj choréákat a Pilátusokkal és Heródesekkel. Astarte, a mint
meglátott, kikapta kezemből a Mária-koronát s felcsapta azt
szétbontott hajfürteire, s azzal elkezdte a Mylitta papnők őrületes
tánczát járni, melyet Nabukodonozor phrygiai tánczának bakkecske
ugrándozásai kisértek; Astarte haja repült körülötte, szélesen
elterülve, mint a szélrózsa küllői, s a mint oly sebesen pörgött
maga körül, nekem úgy tetszett, mintha neki is két arcza volna,
mint Baphomet bálványnak.</p>
<p>Egyszer aztán Nabukodonozor csak leesett a lábáról s a térdén és
a tenyerén állt meg s elkezdte a szemeit kimeresztgetni s olyan
nyomorúságosan bőgött, hogy én azt hittem, most másodszor fog rajta
megtörténni a csoda, hogy ökörré változik. A bőgésből kivehettem,
hogy «Málkhust» kiabál. Vajjon egy nyaláb füvet hozzak-e neki?
Legelni akar? Nem, csak kérőzni akar. A barom, ha jól lakott,
kérőzik, az ember, ha barommá lett, szintén kérőzik. «Hozd a
keresztelő medenczét!» Ordíta rám. S a fertelmes állat
beundorította a szentséges templomi edényt, a mit nekem kellett
tartani előtte.</p>
<p>A kitörés után egy pillanatra eszéhez látszott térni.</p>
<p>– Szedd össze az edényeket; takarítsd ki s vidd vissza a
helyeikre. A sanctuariumot állítsd a szokott helyére. A hostiát
tedd a kehelybe. Azután eredj aludni.</p>
<p>Astarte a keringőtáncztól elszédülten rogyott le a földre, s a
mint hátraszegett fejét Nabukodonozor vállára vetette, a Mária
korona lehullott a fejéről, s oda gurult a lábamhoz. Én fölvettem
és megtörülgettem azt.</p>
<p>– Azt is tedd vissza a helyére! ökrendezett Nabukodonozor.</p>
<p>– Előbb igyál! mondá Astarte, rekedtes, kifáradt hangon, s egy
rendkívüli szép hólyagos kulacsot vett le oldaláról s azt oda tartá
a szájamhoz. A kulacs gyönyörű vert arany munka volt, gazdagon
kirakva türkizokkal és tűzopálokkal. «Ez a bor arról a szőlőtőről
való, a mit Noe <span class="pagenum"><a name="Page_133" id=
"Page_133">-133-</a></span> ültetett, a kőurnája, a miben áll, ott
van Semiramis nagyanyám sarkophagja mellett Ninivében. Igyál!»</p>
<p>S minthogy én vonakodtam, hirtelen megragadta a nyakamat az
egyik karjával, odahuzta a fejemet magához, aztán egyet huzott a
kulacsból, s azzal odaszorítva az ajkait az ajkaimhoz, úgy itatott
meg a saját szájába vett borral. Soha én annál édesebb, bódítóbb,
tüzesebb bort nem ittam életemben.</p>
<p>– Ki ütött most engem pofon? kiálta föl erre Sába királynője,
széttekintve szilajon maga körül.</p>
<p>– No hát igyál! szólt odanyujtva ismét a kulacsot.</p>
<p>Én a szájamhoz vittem azt; de az első kortynál észrevettem, hogy
nem az a bor az, a mit az előbb ittam. Ezen kesernyés íz érzett és
valami idegen illat, a mi összeborzasztott. Nem ittam többet annál
az egy kortynál, csak mutattam, mintha tovább kortyogatnék belőle.
Köszönettel visszaadtam a kulacsot, mikor elég lehetett már.</p>
<p>– Tartsd meg! Neked adom emlékül, szólt erre a pogánykirályné s
odaveté azt is a többi templomi edények közé, a miket, hogy
egyszerre elvihessek, kénytelen voltam mind a tágas keresztelő
medenczébe berakni.</p>
<p>Azzal elkezdték a részeg dæmonok a gyertyákat kioltogatni, s én
siettem elmenekülni onnan a nyalábra fogott templomedényekkel,
nehogy ott rekedjek velük a sötétben.</p>
<p>Én azután a templomi edényeket mind háromszor megmostam tiszta
vizben s a helyeikre visszaállítottam; a szentségtartót is
visszahelyeztem az oltárra, s a koronát föltettem a
Boldogasszonykép homlokára, nem mulasztva el, hogy a palástja
szegélyét megcsókoljam, bűnbocsánatot kérve. Az a palást is
gyönyörű munka volt, a nagyfejedelemnő saját maga készítette azt, a
tizenkét apostol képe gyönyörűen ki volt himezve rajta színes
selyemmel és arany meg ezüst fonállal.</p>
<p>– Hát ezt hová tegyem? mondám magamban, az ajándékul kapott
kulacsot nézegetve, hogy el ne lopják tőlem? <span class=
"pagenum"><a name="Page_134" id="Page_134">-134-</a></span> Hisz ez
megér, ha eladom, egy egész paraszttelket, vagy egy ötkerekű
malmot. De hátha csak álmodom ezt, s mire fölébredek, már nem lesz
a kezemben? Azt teszem, hogy a fülénél fogva a balteusom szijára
kapcsolom (még mindig liktor voltam), onnan nem veszhet el.</p>
<p>És úgy is tettem; mert aztán nagyon előfogott az álom, azt se
néztem, hol fekszem le? csak elámolyogtam valamerre s magam sem
tudom, meddig aludtam.</p>
<p>Csak azt tudom, hogy a fülemnél fogva huzott valaki, mikor
fölébresztett, s a sarkaival ugyancsak rugdalta az oldalaimat.</p>
<p>Az én veres patronusom volt.</p>
<p>– Jól van no, Iskariotes, majd mindjárt kelek! dörmögém fél
álmomban.</p>
<p>– Oh, trifurifer! Még Iskariotesnek nevez! Várj, majd mindjárt
kijózanítalak én!</p>
<p>Azzal fogott egy nagy kanna vizet s végig öntött vele.</p>
<p>Erre csakugyan egészen magamhoz tértem.</p>
<p>– No te kegyes Silenus! Ugyancsak jól viselted magadat! szidott
a lovag. Én azt parancsoltam neked, hogy várj a kriptaajtóban, míg
vendégeink érkeznek, s te összetévesztetted a kriptaajtót a
pinczeajtóval: onnan huztunk fel a csap alól. Azt sem tudtad,
melyik világon vagy.</p>
<p>– Hát a drága kulacsom, a mi a balteusom szijához volt
kötve?</p>
<p>De biz ott már nem volt se kulacs, se bőrpánczél, hanem a régi
szőrcsuha volt rajtam, a mi a megholt sekrestyésről rám maradt.</p>
<p>– No ne álmodjál már, hanem siess a kápolnába, csavard meg a
kelepelőt, a mise mindjárt kezdődik.</p>
<p>Pedig én olyan elevenen láttam magam előtt mindent!</p>
<p>A mint a templomba beléptem a sekrestyén keresztül, ott találtam
mindent a maga helyén, a hogy előtte való nap.</p>
<p>A mellékkápolnában volt felállítva a szent ravatal, <span class=
"pagenum"><a name="Page_135" id="Page_135">-135-</a></span>
körülrakva viaszgyertyákkal, s én ugyanazt a Krisztus-képet láttam
magam előtt a koporsóban, melyet a mult éjjel a Baphometimádók
töviseikkel összeszurkáltak. De ezen nem látszott semmi nyoma a
tövisszurdalásnak.</p>
<p>A templom tele volt áhitatos néppel, mely végeszakadatlan
processióban jött és ment, a gyászpompában gyönyörködve.</p>
<p>Azután előjöttek hosszú sorban a rend lovagjai, szürke
szőrcsuhákban, és mezitláb térden állva közelítettek a Megváltó
koporsója felé, s egyenkint megcsókolák a márványlépcsőket, melyek
a koporsóhoz fölvezettek.</p>
<p>És én azt láttam az éjjel, hogy ez az ember ottan a főmester,
öklelő koronával a fején, melynek négy ökörszarva volt, leköpte a
Krisztus szentséges orczáját, s azt mondta rá, hogy csaló volt! És
most a lábait csókolja. S ezek a többiek, a kik vitatkoztak
fölötte, hogy vajjon hát «æon» volt-e ő, vagy a Jaldabaoth fia, ki
az Ophiomorphostól meghátrált? vagy «senki?» most mind megalázott
fővel közelítnek felé és a melleiket verik ököllel s mikor az
inclangorium megcsendül és újra megcsendül, valamennyien leborulnak
a földre és egy sóhajtás nem hallszik a néppel tömött templomban, a
mint a nagymester felemeli a Krisztus testét magasra: engem az
ördögök ösztökéltek hátulról, hogy elkiáltsam magamat ebben a nagy
csendességben: «emberek! keresztyének! ne térdepeljetek! Abban a
kehelyben egy ostya van, a mire Astarte a sarkával taposott!» ha az
a fehér galamb nem tartaná a szárnyát a szájam elé.</p>
<p>Azután megzendül az orgona és a templomi ének, s én hallok női
hangokat a «miserere», a «de profundis» énekére zendülni, a mik
eszembe juttatják, hogy ugyanezek a hangok énekelték a mult éjjel
azokat a kicsapongó énekeket! Ez Astarte hangja. Ez Deliláé! Ez
Jezabelé, ez a mély harangbúgás! Itt jöttek fel a szemem láttára a
kriptaajtón! Itt mentek fel egymásután a csigalépcsőn! De hol? Hisz
nincs itt csigalépcső sehol. Azon a helyen, <span class=
"pagenum"><a name="Page_136" id="Page_136">-136-</a></span> a hol
én háromszor lejöttem és felmentem, nincs se ajtó, se lépcsőgádor,
hanem a rend nagymesterének, a megholt Arminius lovagnak a tömör
márvány síremléke áll ott, tetején a lovag fekvő szobra, mellén
összetett kezekkel, teljes ornatusában. Mégis csak álom volt ez az
egész.</p>
<p>Már megkönnyebbült egészen a szivem attól a nagy tehertől, a mi
oly szertelenül nyomta. Sokat ihattam, a phantasiám fel volt
hevülve, az a hibás. Tehát senki sem hibás.</p>
<p>Tehát e szerint az sem való, hogy én a Boldogasszony koronáját
levettem a fejéről s azt Sába királynője saját fejére téve, a
bálványimádati tánczban megszentségtelenítette.</p>
<p>Mikor vége volt a szent misének, s én szokás szerint odajárultam
a Boldogasszony szoborhoz, hogy a szüntelen égő lámpásba, mely
lábai előtt állt, olajat töltsek, a mint feltekinték rá, csak
elmeredtem a bámulattól.</p>
<p>A szent szobor fején levő korona diadémján elől volt egy mogyoró
nagyságú igazgyöngy, hátul pedig egy szintén olyan nagy rubin.</p>
<p>Mindig az igazgyöngy szokott a szemközti részen lenni. Most a
rubin ragyogott a homlokán.</p>
<p>Ezt a koronát tehát megfordította valaki!</p>
<p>És így még sem volt az valami álom.</p>
<p>De mi volt hát?</p>
<p>Ez a nap mondom nagypéntek volt: átalános jejunium napja. A
«tövis lovagok» oly szigorúan tarták a bőjtöt, hogy ezen a napon
még egy halálos betegen fekvő novitiusnak az orvosságot sem adták
be, mert a decoctumban manna volt s a pilulák hydromelben voltak
meghengergetve s a manna és a hydromel már ételnek vehető. Magam is
koplaltam egész nap. S mint afféle tág lelkiismeretű ember, bántam
már nagyon, hogy a tegnap éjjeli nagy lakomából (ha csakugyan nem
álom volt az) egynémely három ezer esztendő előtti fürjnek a
czombját el nem dugtam mára. <span class="pagenum"><a name=
"Page_137" id="Page_137">-137-</a></span></p>
<p>De ugyan hova dugtam volna? Az is oda lett volna, a hova a
kulacs.</p>
<p>A mint este, a harangszó helyett, a nagypénteki kerepelővel
elvégeztem a három verset, a veresszakállú lovag ismét ott várt a
sekrestyében a lámpással s azt mondá:</p>
<p>– No ma megint itt fogsz várni a vendégeinkre a kriptaajtóban,
de aztán el ne aludd megint az időt, mint a mult éjjel.</p>
<p>Gondoltam magamban: «rajta leszek, hogy el ne aludjam».</p>
<p>– Ma korábban fognak jönni.</p>
<p>Úgy is lett. Alig ütötte a toronyóra a tizenegyet, már hangzott
a koczintás a kriptaajtón, s a mint én azt felnyitottam, eléjöttek
az én óvilági szépségeim, a kiknek most már nem kellett magukat
előttem bemutogatni. Ismertük egymást.</p>
<p>Ma is ugyanazt a parancsot osztogatták, a mit tegnap, hogy a
szent edényeket hordjam utánuk.</p>
<p>De hogy merre megyünk bele itt a falba? Arra voltam igen
kiváncsi.</p>
<p>Mikor aztán a Sába királynője parancsára azt kelle tennem, hogy
az oltár fülkéjéből kivegyem a szentek szentjét, a királynő rám
kiáltott:</p>
<p>– Hátra ne nézz, mert elvisz az ördög!</p>
<p>Nem is néztem hátra, hanem a mint a kezembe került a szent
kehely sima arany födele, hát annak a fényes lapja tökéletes tükör
gyanánt szolgált nekem. Abból én kilestem, hogy a Jezabel oda lép
az Arminius-siremlékhez, a fekvő lovagszobornak a fejét elfordítja,
s arra az egész márványemlék lesülyed s aztán a talapjával fölfelé
fordul. Az eltünt siremlék-helyen aztán ott látszik a csigalépcső
bejárata, míg a lefordult szobor talapzata az egyik kezdő lépcsőt
képezi előtte.</p>
<p>Úgy tettem, mint a ki nem lát semmit.</p>
<p>Mindent utána hordtam az asszonyságoknak.</p>
<p>Ezuttal a nagy terem nem a tegnap látott mysteriumokhoz
<span class="pagenum"><a name="Page_138" id=
"Page_138">-138-</a></span> volt berendezve. Az asztalok megrakva
mindenféle drága pecsenyékkel, pástétomokkal és keleti
gyümölcsökkel. Nagypéntek estéjén husételek! A mikor minden
igazhivő, még a kálvinista is bőjtöl és cziberelevest eszik, vagy
étlen-szomjan forgatja imádságos könyve lapjait s keresi, hogy
melyiken találna magának való vigasztalást, a mivel bűnbánatát és
éhségét elverje? S ennek a nagy ünnepnek a tizenegyedik óráján
elkezdeni a dobzódást, lakmározást! De még milyen lakmározást!
Mintha a vendégek és gazdák mindegyike csakugyan ki két, ki
háromezer esztendő óta nem evett, ivott volna semmit. Nem győztem a
számukra a bort felhordani a pinczéből s a sülteket fölszeletezni.
Ugyanazok a jelenetek következtek, a mik a mult éjjel, csakhogy
emberi észtől kigondolhatatlan változatokkal.</p>
<p>Sába királynője ma még nagyobb bolond volt, mint tegnap.</p>
<p>Egyszer aztán azt mondá:</p>
<p>– Ejh. Meleg nekem ez az öltöny! Eredj Malkhus! hozd el nekem a
galileai asszonynak a palástját; az jó hűs lesz.</p>
<p>– Hogy lenne rajtad Dejanira-köntössé ez a palást! mondám
magamban fogcsikorgatva. De Iskariotesnek egy hátbaütése meggyőzött
róla, hogy engedelmeskedni kell s én csak ismételtem a tegnapi
szentségtörő merényletet.</p>
<p>Mire a palásttal visszatértem, már akkor arra nagy szüksége volt
Astartenak, ki a vaddisznón lovagló bálványkép druszájától már
semmiben sem különbözött. Úgy, hogy én a szememet kénytelen voltam
előtte lesütni.</p>
<p>Astarte kaczagott.</p>
<p>– No jer ide, Malkhus! hivogatott nevetve. Itt a kulacs. Igyál
belőle. A hogy én is iszom. Én iszom Bafometért, te Astarteért.</p>
<p>S azzal maga ivott előbb a kulacsból. Ugyanaz a hólyagos művű
arany kobak volt az, a miből tegnap megitatott. <span class=
"pagenum"><a name="Page_139" id="Page_139">-139-</a></span></p>
<p>Rájöttem már a tréfának a nyitjára. Hallottam egyszer, hogy
vannak olyan művészi kulacsok, a miknek kettős belseje van, az
egyikbe egyféle italt lehet tölteni, a másikba másfélét. Aztán a
kulacs nyakán, mikor az ember a tetejét lecsavarintja, ha jobbra
tekerint, az egyik, ha balra, a másik ital kerül elő. Megfigyeltem,
hogy merre facsarja a kulacs tetejét a pogány királynő, mikor maga
iszik? Hát akkor jobbra csavarta. Mikor meg nekem adta ide, akkor
balra. Én aztán, szintén észrevétlenül, visszatekerintettem azt
megint jobbra. És csakugyan a jó édes, zamatos bor jött ki belőle.
Ittam is abból komolyan és nagyot.</p>
<p>– Nos, úgy-e jó volt? kérdé a hazugság királynéja.</p>
<p>Én pedig hasonló pénzzel fizettem neki vissza.</p>
<p>– Kissé kesernyés, mondám. S erőltettem a számra a
fintorgást.</p>
<p>Astarte fittyet vetett az ujjaival az orrom alá, s kaczagva
mondá:</p>
<p>– Az jó te neked. Ez a kánai menyegzőből fenmaradt bor. «Urad»
csinálta; hát csak igyad. Ezt a kulacsot is neked adom. Tedd el a
másik mellé.</p>
<p>Erre az egész pokolbeli társaság nevetett.</p>
<p>– És most hordd el a boros edényeket! parancsolá Nabukodonozor,
aztán hordd fel a spiritus vinit.</p>
<p>Én megint lehordtam a megundokított templomi drágaságokat, s
aztán felhoztam a pinczéből a kőkorsóban tartott spiritus
vinit.</p>
<p>A dæmonoknak nem volt már elég a mámorhoz a bor, pálinka kellett
nekik, attól akartak tovább részegedni.</p>
<p>Én akkor gondoltam valamit.</p>
<p>A pálinka abban a kőkorsóban igazi orosz gyártmány volt.</p>
<p>Olyan furfangos dugasza volt, hogy azt csak az tudta kihuzni
belőle, a ki be volt avatva a titkába. Én még a hajdemákoknál
beletanultam. A pinczében kinyitottam a korsót, kiürítettem belőle
valamelyest s aztán a nekem <span class="pagenum"><a name=
"Page_140" id="Page_140">-140-</a></span> ajándékozott kulacsból
beletöltöttem azt a nekem szánt álomitalt. Azzal megint becsináltam
a dugaszt.</p>
<p>– Nem ittál-e belőle, Málkhus? kiáltott rám Herodes.</p>
<p>– Baphometre esküszöm, hogy nem ittam.</p>
<p>– Hát nyisd fel a korsót! parancsolá Pilátus.</p>
<p>Én megpróbáltam mindenféleképen: sehogy se ment. Utoljára aztán
kikapta a kezemből Acháb s hogy ő sem tudott vele boldogulni, oda
állította a korsót az ezüst medencze közepébe, ráütött a
kardmarkolatával, mire a korsó széttörött, s a medencze megtelt a
tartalmával.</p>
<p>Akkor aztán Bethsabé, meg Thámár (hires bibliai jó gazdasszony
mind a kettő!) fügét, mazsolaszőlőt és narancshéjat hánytak bele,
míg Delila egy viaszgyertyatekercscsel meggyujtotta az egész nagy
tál krampampulit s ugyanakkor minden más világítást kioltottak.</p>
<p>Akkor aztán, mikor a borszesz égett, az asztalfőnél álló
Nabukodonozor, a szenteltvizhintő aspergillumot belemártva az égő
borlélbe, azzal osztotta ki a körüle csoportosuló hivőknek a forró
italt, az odatartott calixokba öntögetve, a mit azok, mint
pokolbeli folyó tüzet vittek az ajkaikhoz. A tüzet osztogató
négyszarvú király, a tüzet szürcsölő rémalakok, a középen lobogó
kék-zöld lobogványú medenczétől halottképekké sápasztva, olyan
csoportozatot tüntettek elő, mely megszégyenített minden eddig
látott képet a danse macabreről. Maga Sába királynője olyan volt a
zöld világításnál, mint egy elkárhozott mezitelen lélek, egy szent
palástjával a nyakában; arczán, ajkain semmi pir; csak villogó
fekete szemei mutatják, hogy él. És rivallt minden hangon a
förtelmes istenkáromlás. Tűz a szájba, tűz a szájból.</p>
<p>Én menekültem a pokolsanhedrinból. Most már bizonyos voltam
felőle, hogy nem álmodom. El voltam határozva, hogy kitörök
innen.</p>
<p>Ha ezek ördögök, úgy nagyon ostoba ördögök lehetnek, holott nem
tudják magukat megőrizni attól, hogy a saját kelepczéjükbe
beléejtse őket egy olyan szegény ördög, <span class=
"pagenum"><a name="Page_141" id="Page_141">-141-</a></span> mint én
magam vagyok. Hiszen ha megiszogatják azt az álomitalt mind, a mit
az én delektálásomra készítettek, majd olyat alusznak tőle, hogy
holnap nem tudom ki végzi a resurrectio ceremóniáját?</p>
<p>Kiosontam a bálványimádás bűnbarlangjából s aztán így okoskodtam
magamban:</p>
<p>Ha ezek az emberi lények (mert nem egyebek) a kriptaajtón
keresztül jövének ide, akkor a kriptából valami katakombának ki
kell vezetni a szabadba, a honnan egy titkos ajtón át az asszonyi
állatok ide fellopakodnak. Azon az úton én innen megszökhetem.</p>
<p>Fogtam a lámpásomat, lementem vele a kriptába, s a mint annak a
hosszú boltozatán végighaladtam, a két sor fülke között, mely az
ide eltemetett rendlovagok emlékköveivel volt betöltve, egy
«Ptolomeus» nevű lovagnak a sírürege elől félretolva találtam az
emléklapot. Az nem volt márványból, hanem bádogból, mely
márványszinűre volt fénymázolva.</p>
<p>Ez a fülke nem volt sírüreg, hanem egy szük lépcsőzet feljárata.
Felmentem a lépcsőkön. Azok is meredek csigaalakban vezettek föl.
Tizenhét lépcsőt számláltam meg. A tizenhetediknél találtam – nem
egy ajtót, hanem egy szent szobrot. A fához kötözött szent
Sebestyén szobra volt ez, nyilakkal átlövöldözve, a hogy az
istentelen Diocletián kivégezteté a hős vértanút.</p>
<p>Láttam én ezt a szobrot nappal is elégszer a kolostorban,
csakhogy akkor kivül volt a falon, s kifelé nézett, egy fülkében
állva. Bizonyos, hogy ő tudja a kijárásnak a titkát; külömben most
nem lehetne idebenn.</p>
<p>– Oh szent Sebestyén! könyörgék neki egész alázattal, tekintsd
azt, hogy én is morva vagyok anyai ágon, a kiknek te országos
védszentjük vagy, s taníts meg rá, hogy hogyan jöttél te ide be a
falon keresztül? hogy én meg ugyanarra kimehessek.</p>
<p>Mert semmi nyilás nem látszott a háta mögött.</p>
<p>Elkezdtem keresni a nyilást. <span class="pagenum"><a name=
"Page_142" id="Page_142">-142-</a></span></p>
<p>A hős martir testébe három nyil van bele lőve, azok a nyílak
rézből vannak. Ugyan micsoda vakmerőnek és istentelennek jutna az
eszébe, hogy a halálra kínzott szent sebében megforgassa a belelőtt
nyilat?</p>
<p>És én úgy vettem észre, hogy a három nyil közül az egyik
fényesebb volt, mint a másik kettő, mintha azt fogdosták volna.</p>
<p>Felálltam a talapzatára s megkisérlém a nyilat elfordítani. S a
mint a nyil tolla engedett az ujjam nyomásának, az egész szobor,
fülkéstül együtt elkezdett megfordulni s én egy percz múlva a
csillagos eget láttam magam fölött. Szent Sebestyénnel együtt kivül
voltunk a kolostor falán.</p>
<p>– No már most megint ereszsz vissza, drága védszentem, mondék s
a nyilat visszafelé fordítva, megint visszakerültem a katakomba
feljáratába.</p>
<p>Tehát ez a kisértetek sétaútjának a titka.</p>
<p>Visszamentem megint a kriptába, s körültekinték, valamit
keresve.</p>
<p>Arra is rátaláltam.</p>
<p>Tudniillik, hogy a lesülyesztett Arminius-siremlék ott függött a
fejem fölött, a boltozatból aláfordulva, a megholt nagymester
szobrával, melynek ki volt tekerve a nyaka.</p>
<p>Hátha én ezt a fejet helyreilleszteném, mi lenne belőle?</p>
<p>Az lett belőle, hogy arra a síremlék ismét felemelkedett és
megfordult, s mikor én a lépcsőn felmentem a kápolnába, már akkor
ott állt a helyén, elzárva a Baphomet-bálvány termébe felvezető
lépcső gádorát, a hogy ezt megszoktuk látni.</p>
<p>Most van már jól! A Krisztustagadók nem csak el lesznek altatva,
s ki tudja, mikor, mikor nem ébrednek föl? hanem még azonfölül ki
sem tudnak jönni az ördögtemplomukból, a minek se ajtaja, se
ablaka, hacsak ki nem törik a falat valahol.</p>
<p>Holnap senki sem fogja tudni, hová lettem? Én pedig az alatt
hetedhét országon túltehetem magamat. <span class=
"pagenum"><a name="Page_143" id="Page_143">-143-</a></span></p>
<p>Határozott czélt tűztem magam elé.</p>
<p>Elmegyek az aacheni érsekhez, s bevádolom a Baphometimádó
rendlovagokat.</p>
<p>S hogy állításaimnak tökéletes hitelességet szerezzek, magammal
viszem a beundokított, megfertőztetett templomi edényeket is. Nem!
Az ájtatos keresztyén gyülekezet ne igyék a Salome és Delila által
ürítgetett áldozó kelyhekből, ne keresztelkedjék abban a
medenczében, melyet Nabukodonozor vomitusa befertőztetett, ne
fogadja a szentelt vizet abból az aspergillumból, a mivel a főördög
osztotta a többieknek a lángoló pokolitalt, a míg azokat avatott
kegyes kezek újra be nem szentelik és a varázslattól meg nem
szabadítják.</p>
<p>Elviszem mindezeket az érsek elé, a zsinat elé, a szent
inquisitió elé; szolgáljanak tanújelül és exortizáltassanak.</p>
<p>(– Azt ugyan okosan tetted, fiam! Igaz keresztyén módjára
cselekedtél, kiálta föl a nagyherczeg, egészen fölháborodva a
«tövislovagok»-nak istentelenségei fölött, a miknek a puszta
végighallgatása által is olyanformán érzi a kegyes ember magát,
hogy szüksége van az absolutióra. Becsületesen tetted!</p>
<p>– Mondtam úgy-e? pattant föl a soltész, lecsapva a birói pálczát
az asztalra. Még a templomrablásból is úgy kibeszéli magát, hogy
még megdicsértetik érte, s az mondatik rá, hogy «jól tetted
fiam!»</p>
<p>E fölött aztán a nagyherczeg és a soltész úgy összekaptak, hogy
fölugráltak székeikről, s ököllel verték az asztalt, hogy azon
gyertyatartó, halálfej, crucifixus és porzótartó csak úgy tánczolt
s elvégre is erre a napra félbe kellett szakítani a vallatást. A
gonosztevő megint egy napi akasztófa-haladékot nyert s csak úgy
nevetett magában befelé.</p>
<p>Másnap aztán, mikor a birák megint lecsillapíták
fölgerjedésüket, az in pendenti hagyott causa tovább
continuáltatott.</p>
<p>– Hol hagyta el reus?) <span class="pagenum"><a name="Page_144"
id="Page_144">-144-</a></span></p>
<p>Folytatá a vádlott.)</p>
<p>A sekrestyében találék egy nagy bőriszákot, abba beléraktam
mindazon templomi arany- és ezüst-drágaságokat, a mik az orgiáktól
meg voltak szentségtelenítve, nem feledkezve meg a Boldogasszony
koronájáról sem.</p>
<p>Mikor azt az iszákot fölvettem a vállamra, az majd letörött
alatta, olyan nehéz volt, s nem tehettem át fölváltva a másik
vállamra, a tudvalevő fehér galamb miatt.</p>
<p>A körülforgó szent szobor segélyével aztán kijutottam a kolostor
falán kivül.</p>
<p>Még onnan csak egy magas bástyán át kellett leereszkednem.
Megtaláltam a kötélhágcsót, melynek segélyével a pogány tisztátalan
asszonyok ide feljöttek s hasznát vettem, s azután az iszákba tett
kincsekkel elkezdtem gyorsan ügetni a kikötő felé.</p>
<p>(– Most megállj! szakítá félbe a soltész. Itt megfoglak és
convincállak. És ez lesz a criteriuma annak, hogy bünös, vagy
kegyes cselekedet volt-e az, a mit elkövettél? Miért mentél az
összeszedett egyházi drágaságokkal a kikötő felé, a hol az
elutazásra kész hajók horgonyoznak, és nem a városháza felé, a hol
megtaláltad volna a polgármestert, a soltészt, vagy a várnagyot s
feljelenthetted volna az általad észrevett szentségtörést s a
vétkes rendlovagokat; míg bűvös álomtól voltak meglepetve, in
flagranti lepethetted volna meg, ha igaz, hogy úgy volt?</p>
<p>– No gonosztevő erre találj mostan cadentiát, dörmögé a
nagyherczeg.)</p>
<p>– Igen egyszerű a dolog magyarázata, kegyelmes uraim, felelt meg
a kérdésre ex tripode a reus; ha egy szót mondok, abból rögtön meg
fognak érteni mindent. Annak a városnak a neve, a hol ez történt,
Stettin. Ezt a várost, tudjátok, hogy azon idő szerint Gusztáv
Adolf birta, a kinek az eretnek vezérei nemcsak hogy nem törődtek
azzal, hogy a katholikus kolostorokban, a miket ők maguk is
akárhányszor megszentségtelenítettek, imádják-e a Baphometet? s
tartanak-e Mylitta-ünnepet? de a mi több, <span class=
"pagenum"><a name="Page_145" id="Page_145">-145-</a></span> igen jó
szövetségben éltek a «tövislovagok»-kal, a kik a svédekkel
egyesülten, vitézül harczoltak a császári ostromló seregek ellen, s
az eretnekeknek leghivebb fegyvertársaik voltak. Oda hiába mentem
volna vádaskodni: magam jártam volna rosszúl. Azért határoztam el,
hogy egy kegyes német nagyfejedelem országába meneküljek, a ki
vádamat meg is hallgatja s az inquisitióhoz elegendő erővel is fog
birni, s úgy hivém, hogy ily rettenetes eset megérdemli, hogy
valaki egy hadjáratot indítson meg miatta. S minthogy a tengeren
legkevésbbé tarthattam a nyomoztatástól, ezért igyekeztem a
stettini kikötőt elérni.</p>
<p>(– Habet rectum! Rectissimum! Sietett véleményét kimondani a
nagyherczeg. A svéd eretnekek nem lehetnek birák ily spiritualis
kérdésben. Töröltessék ki a bűnsorozatból a «furtum
sacrosanctorum».</p>
<p>– Fogadni mernék, hogy az egész lajstromot sorban letisztázza
még a gazember! dörmögé szakálla közé a soltész. No de most
következik a «Homicidium!»)</p>
<hr class="chap" />
<div class="chapter"></div>
<p><span class="pagenum"><a name="Page_146" id=
"Page_146">-146-</a></span></p>
<h2><span class="smaller">ÖTÖDIK RÉSZ.</span><br />
A HOMICIDIUM.</h2>
<h3>I. A MYNHEER HAJÓJÁN.</h3>
<p>Legnagyobb bizonysága kegyes intentiómnak az, hogy a midőn
legnagyobb szükségem lett volna kész kivert pénzre, mégis
megállhattam, hogy a templom bejárásánál levő kegyes adakozások
perselyére rá ne tegyem a kezemet, a mely pedig ilyenkor, a passió
napjain, tele szokott lenni batzenekkel, sőt silberlingekkel is.
Azt nem volt «okom» elvinni.</p>
<p>Még mindig a zsidó főpap szolgájának maskararuhája volt rajtam:
a római balteus, bőr caligák, a szijas chalizehbocskor, s az
óhebréus pallium. Akárhol a világon elfogtak volna ebben az
öltözetben, mint futó bolondot, csak itten nem. Stettin a svédek
uralma alatt szabad kikötővé volt téve s annálfogva az Oder öble
tömve, dugva volt a világ minden nemzetének kereskedő hajóival s a
rakparton egymást taszigálta a néger, spanyol, török, berber és
chinai, a kerek földön viselt mindenféle öltözetekben; úgy hogy
ott, abban a tarkabarka sokaságban akármiféle csodaviselet bátran
elvegyülhetett. Meg sem nézett senki a furcsa jelmezem miatt.</p>
<p>Én sem sokat kérdezősködtem, csak azt néztem, hogy hol van egy
hajó, a mely épen a vasmacskáit felszedni s a vitorláit kifeszíteni
készül, hogy arra felmeneküljek? A véletlen egy hollandi hajóra
vezetett.</p>
<p>A hajótulajdonos, mynheer Ruissen, a mint a hajó <span class=
"pagenum"><a name="Page_147" id="Page_147">-147-</a></span>
megindult a kedvező széllel, s az Oderből már kijutottunk a nagy
öbölbe, úgy hogy nem volt szükség többé az ő nagy felügyeletére,
észrevette, hogy én is ott vagyok a födélzeten a batyúm mellé
letelepedve, s odajött hozzám, két kezét a két kabátzsebébe dugva s
elkezdett hozzám tizenkétféle keleti nyelven beszélni.</p>
<p>Én persze egyiket sem értettem.</p>
<p>Ekkor aztán elkezdett a maga vlaem dialectusán káromkodni.</p>
<p>– Teringettét, micsoda nyelven ért ez a ficzkó?</p>
<p>Ezt aztán megértettem. Mondtam neki, hogy tudok hollandusúl, s
nem vagyok palæstinai pogány, hanem igazhivő keresztyén.</p>
<p>– Hát hova akarsz menni?</p>
<p>– A hova visznek.</p>
<p>– Van pénzed a vitelbért megfizetni?</p>
<p>– Nincs nekem egy batkám sem.</p>
<p>– Hát mid van?</p>
<p>– Van egy szép hólyagos kulacsom, kövekkel kirakva: azt oda adom
zálogba, vagy fizetésül.</p>
<p>– Loptad?</p>
<p>– Esküszöm a Szentháromságra, hogy egészen jogos úton szerzett
tulajdonom, s nem loptam senkitől. Egy szép asszonytól kaptam
emlékül, egy csókért, egy ölelésért. Sűlyedjek el ezzel a hajóval a
tengeren, ha egy szóig nem igaz, a mit mondtam.</p>
<p>– No no, csak ilyen bolondúl ne esküdjél! Hisz én úgy is
elhiszem. Ez a kulacs megér annyit, a mennyiért Hamburgig
elviszlek.</p>
<p>– Meg biz az annyit, a mennyit a kend egész hajója.</p>
<p>– Hát abban a bőriszákban mid van?</p>
<p>– Csupa arany és ezüst kincsek; drágaköves klenodiumok.</p>
<p>– Azokat is mind úgy csókoltad el magadnak? Ne hazudj ám, mert
én el nem foglak, nekem mindegy. <span class="pagenum"><a name=
"Page_148" id="Page_148">-148-</a></span></p>
<p>Én aztán azt mondtam neki, hogy menjünk be a kajütbe, majd ott
elmondom az egész történetet.</p>
<p>A mynheer bevitt magával a kajütjébe s megengedte, hogy az
iszákomat a zúgban elhelyezzem. Hozatott magának egy korsó sört,
azt, hogy engem beszédemben félbe ne szakítson, megitta maga, aztán
elővette a kis porczellánpipáját, ennek a gyüszűnyi öblét megtömte
dohánynyal és a szájába dugta; de nem gyujtott rá, hogy tovább
tartson.</p>
<p>Mikor aztán végig elmondtam neki az egész történetet, egész
odáig, hogy én most ezekkel a befertőztetett drágaságokkal az
érsekhez és nagyfejedelemhez akarok eljutni, hogy a vádamat
előadjam: a mynheer kiverte a pipájából a dohányt s visszatette a
dohányzacskójába, s aztán fölhörpintve a korsóban maradt utolsó
kortyot, még mélyebbre dugta a két zsebébe a két kezét, s így
szólt:</p>
<p>– Hja fiam, te egy nagyon okos dolgot és egy nagyon bolond
dolgot csináltál egyszerre. Az «elhozás», az még okos dolog volt;
hanem az «elvivés» az már bolond. Te egymagad, egy szegény ördög,
be akarsz vádolni olyan hatalmas embereket, mint a «tövislovagok»,
olyan absurdus bűnökért, a miket senki sem hisz el. Azt fogja rá
mondani minden ember, hogy álmodtad azokat.</p>
<p>– De már hogy álmodhatnám én olyan dolgokat, a miket élő
szemekkel és fülekkel soha senki se nem látott, se nem hallott? Hát
hogy álmodhatnám én meg a Baphometbálvány mysteriumának leírását?
hogy gondolhatnék ki neveket, mint a Jaldabaoth és az Ophiomorphos?
meg az egész disputát a Jézus fölött.</p>
<p>– Hja fiam. Erre azt fogják mondani, hogy olvashattad azokat a
titkos pamphleteket valahol, a mik a «Leviticon»-ban össze vannak
gyűjtve, s a miket a templariusok ellenségei koholtak e hatalmas
rend ellen, a melynek eltörlésére Fülöp királyt a rend nagy
gazdagsága ösztönözte. S a mi szabad volt Fülöp királynak, az nem
szabad neked; meséket mondani neked a Baphomet-bálványról,
<span class="pagenum"><a name="Page_149" id=
"Page_149">-149-</a></span> meg a kigyóimádatról. S ha a szemeiddel
láttad is mind ezt s a füleiddel hallottad is, de nincs rá tanúd, a
kivel bebizonyítsd.</p>
<p>– De van rá tanúm! mondám, elővonva a bőrzsákból az elhozott
szentségtartót, s kivéve ebből a szent hostiát. Itt a tanúm. Ez a
bálványimádóktól leköpdösött, földre dobott, asszonyi szoknyáktól
ide-oda sepert szent ostya. Nézd, itt van a közepén Astarte
papucssarkának a nyoma, a mint rátaposott, épen az agnus Dei
zászlóján keresztül.</p>
<p>A mynheer erre föltette az orra nyergére a nagy pápaszemét, s
figyelmes vizsga alá vette az ostyát.</p>
<p>– Terringettét! dörmögé, ez csakugyan az a symbolum, a mivel a
Baphometet jelzik: egy félhold, mint patkó, s annak a közepén egy
nyolczassá tekeredett kigyó, felemelt kettős fejjel. Ez van
belenyomva az ostyába. E szerint te fiam, mégis dicső tettet
követtél el, a midőn megakadályoztad, hogy a mai napon annyi ezer
meg ezer keresztyén embernek a lelke az örök kárhozatra jusson; a
midőn a szent mise alkalmával a fölemelt Krisztus teste helyett a
Baphomet-bálvány symboluma előtt borúl térdre, hogy azt imádja.
Valóban, ma fél Stettin városa neked köszönheti, hogy az üdvözülés
«haben» lapja helyett netto, az elkárhozás «soll» lapjára brutto át
nem került. E derék tetteddel megszabadítottál legalább
tizenkétezer embert a pokol kapuitól. Ez tehát okos dolog volt. De
hátra van még mindig a bolond dolog: hová viszed ezeket a
megszentségtelenített kincseket? Te be akarsz vádolni egy
kolostort, tele papirendű lovagokkal; nem is egy kolostort, hanem
kettőt; mert azt mondod, hogy asszonyok is voltak ott; tehát
apáczák. Papot megtámadni mindig veszedelmes dolog: még a hímjét
is, hát még a nőnemenlevőjét! Ebbe te belevesztesz. Hiszen ha
feljelented valahol a dolgot, legelőször téged csipnek nyakon, s
mint templomrablót, rögtön máglyára visznek, s mondhatod aztán,
hogy így volt, meg úgy volt. A hatalmas rendlovagok ellen kinek
lenne kedve vizsgálatot indítani? S ha <span class=
"pagenum"><a name="Page_150" id="Page_150">-150-</a></span>
megtenné is azt valaki, mire a vizsgálat előkerülne, akkorra azok
minden nyomát úgy elhárítanák az útból a maguk gonosz tettének,
hogy te maradnál benn, mint rágalmazó. Van kedved a nyelvedet
kivágatni?</p>
<p>– De hát mit tegyek akkor ezekkel az elhozott kincsekkel? kérdém
megszeppenve. Visszavigyem a «tövislovagok» kolostorába?</p>
<p>– No akkor tennél még csak nagy bolondot. Hisz azok, a mint
megtudnák, hogy te akartad őket elárulni, rögtön befalaztatnának
valami zúgba: ott aztán várhatnád a feltámadást.</p>
<p>– De hát mit csináljak akkor?</p>
<p>– Hát fiam, a mit elhoztál, az már a tiéd. Vedd úgy, hogy az
Isten adta. Te az ördögtől vetted el. Majd ha kikötünk Hamburgban,
én utasítani foglak egy derék, becsületes emberhez, a kinek az a
foglalatossága, hogy az ilyetén kincsektől, a miket jámbor emberek
az ördögtől vettek el, a mik megtaláltattak, a nélkül, hogy
elvesztek volna, s a mik két annyit nyomnak a jámbor ember lelkén,
mint a mérlegen: hát a ki az ilyen tehertől meg tudja őket
szabadítani, én ismerek olyan jámbor keresztyént. Ne félj, nem
sadduceus: igaz kvakker, a ki nem csal – vasárnap. Meglátod, hogy
jámbor cselekedetedet megérdemlett jutalom követendi, csak az
«odavivésben» is olyan okos légy, mint voltál az «elhozásban». Mert
az a kereskedésnek a titka: okosan hozni és okosan vinni.</p>
<h3>II. A MÚH-BORJÚ.</h3>
<p>Meg vagyok felőle győződve, kegyelmes uraim, hogy mindnyájotok
előtt ismeretes dolog az, hogy mi legyen az a «múh-borjú»?</p>
<p>Én magam tartózkodom előlegesen a véleményemet felőle kimondani,
mivelhogy ez által az események kifejlődésének rendjét zavarnám
meg. <span class="pagenum"><a name="Page_151" id=
"Page_151">-151-</a></span></p>
<p>Ugy hiszem, hogy Coblenzben minden ember tudja a múh-borjú
történetét, mivelhogy nagyon sok szenvedés van felőle följegyezve e
város krónikáiban, valamint az is, hogy megjelenése jó bortermő
esztendőt szokott jósolni.</p>
<p>A múh-borjú rendesen oly városokban szokott előfordulni, a hol a
zsidók túlságosan megszaporodtak és elhatalmasodtak.</p>
<p>Minthogy köztudomású dolog, hogy a borjú a legszelidebb és
ártatlanabb jószág a világon, a kinek eszében sincs valakit
megtámadni és annál kevésbbé egy egész város népe fölött
szertelenül kegyetlenkedni, azért én nem is hiszem az egész
múh-borjú felőli nemde-mondát. Hiszik talán kegyelmességtek?</p>
<p>(A birák egyrésze erre bizonyozni kezdett, hogy az bizony
valóság, másrésze tagadta a létezhetését, végre a soltész mérgesen
közberivallt, a bűnöst megdorgálva: «Te pedig nem azért vagy itt,
hogy minket vallass, hanem vallj magad. Ha nem hiszed a múh-borjút,
hát beszélj másról».)</p>
<p>– Hát a mint Hamburgba megérkeztünk, a hajós gazdám úgy intézte
a dolgát, hogy csak alkonyat után vergődjünk be a kikötőbe. Én
mindjárt a hátamra vettem a bőriszákomat s mynheer Ruissen vezetése
mellett elindultam a Sanct-Pauli előváros tekervényes utczáin
keresztül-kasul keresni azt a «hamburgi hegyet», a hol az ő jámbor
keresztyén ügybarátja lakik, – a ki engemet az én lelkem terhétől
megszabadít.</p>
<p>Egy sereg állatmutogató bódé, fabábtánczoltató theatrum,
szemfényvesztő és kötéltánczoló etablissement körme közül
megszabadulva, a hova mindenképen be akartak minket hívni, s a
jövő-menő részeg matrózokat lerázva a nyakunkról, szerencsésen
elérkeztünk a keresett úrnak a házához.</p>
<p>A nevét még most is megtartottam a fejemben, ámbár ritka egy
név. Kevés hasonló fordul elő Németországban. Mayernak hívták.
<span class="pagenum"><a name="Page_152" id=
"Page_152">-152-</a></span></p>
<p>Lutheránus ember volt. A mint hogy Hamburgban a lakosság
tizenegy-tizenketted része lutheránus s egyedül azoknak van
polgárjoguk.</p>
<p>Mynheer Ruissen félrehívta Mayer urat s értesítette róla, hogy
mi járatban vagyok. Mayer úr erre ott marasztott vacsorára.</p>
<p>(– Remélem, hogy nem fogod az időt azzal tölteni, hogy elsorolod
előttünk, hogy mit ettetek? türelmetlenkedék a soltész.)</p>
<p>– No azzal ugyan nem sok időt lopnék el, mert nem adott egyebet,
mint kenyeret meg sajtot, hozzá tiszta vizet. A kenyeret, sajtot
úgy el tudta dicsérni, hogy az milyen drága kincs, a vizet meg,
hogy az az Illés-kútból való s csodatevő erővel bir, miközben a
bőriszákból kiszedett tárgyakat szemlélgeté sorba s a nyelvével
csettentgetett az elszörnyedéstől, a mint egyenkint rájuk ismert:
«Cz! cz!» keresztelő medencze! Hogy nyújthattad ki ezután a
kezedet? Tömjéntartó! S nem gondoltál a pokol tüzére, mikor ezt
megmarkoltad! Cz! cz! Áldozatkelyhek! Micsoda teher lesz ez a
lelkeden! Cz! cz! Még a szentség-tartó is! Jaj, de mély a pokol?
oh! oh! Szerencsétlen fiatal ember. Még a szűz Mária koronáját is
elhoztad! Jaj neked, boldogtalan!</p>
<p>Nem tűrhettem tovább.</p>
<p>– Ugyan hagyja kend abba, Mayer gazda, hiszen magam is
lutheránus vagyok. Engem nem ijeszt ezzel meg. Hanem beszéljen róla
kereken, hogy mit ád ezekért a dolgokért, ha itt hagyom? aztán
adjon valami okosabb dolgot enni, meg inni; mert ez nem jár
belém!</p>
<p>– Az már más; mondta Mayer gazda s ekkép megjavítva felőlem
táplált véleményét, bement a kamarájába és hozott ki besózott
halat, meg jóféle savanyú almabort; aztán elkezdte felbecsülni az
asztalra kirakott kincseket; közbe hetet-havat összehadart, hogy
mennyi köszönettel tartozom mynheer Ruisennek, az ő régi kedves
barátjának, hogy épen az ő házához vezetett, mert vetődhettem
<span class="pagenum"><a name="Page_153" id=
"Page_153">-153-</a></span> volna pápisták kezébe, a kik e
kincsekért agyonvertek volna, vagy odakeveredhettem volna a zsidók
közé, a kik most Spanyolországból az autodafék elől seregestül
vándorolnak Hamburgba, itt minden tisztességes keresetmódot
elrontanak; a gyanus úton szerzett jószágot potom áron veszik meg;
még abban is megcsalják az eladót hamis pénzzel, körülnyirt
aranynyal; hogy milyen jó az a tőkehal! s hogy milyen istentelenek
azok a zsidók! hogy az elhozott kincsekért ad hatszáz tallért s
aztán megihatom az egész korsó almabort.</p>
<p>– Hallja kend, Mayer gazda, mondék neki. Ez a tőkehal olyan sós,
hogy az embernek okvetlen inni kell rá, ez az almabor pedig olyan
savanyú, hogy inkább nem eszem tőkehalat, mint hogy kénytelen
legyek rá almabort inni. Hanem összepakolom a czókmókomat; aztán
elmegyek vele a zsidófertályba, s majd találok én ottan olyan
jámbor samaritánust, a ki a szegény hajótöröttnek nem akarja
hatszáz tallérral kitörülni a szemét ennyi kincsekért, a mik
testvérek között is legalább huszannyit megérnek.</p>
<p>A gazda elszörnyedve csapta össze a kezeit.</p>
<p>– Huh! Édes fiacskám! Hogy mennél te ilyen este későn a
«hamburgi hegyre» a zsidófertályt keresni? Hát nem tudod, hogy
ilyenkor jár az utczán a múh-borjú?</p>
<p>Én vállat vontam rá.</p>
<p>– Nem tudod, hogy mi az a múh-borjú? Jaj fiam, az egy rettenetes
fenevad. A mióta ezek a zsidók itt vannak Hamburgban. Mert hát
tudod: a borjú magában félénk állat; a zsidó is az. Hanem ezek a
mindenféle varázslatokban jártas spanyol zsidók kitalálták azt,
hogy ha a fiatal borjúnak tej helyett embervért adnak inni, hát az
akkor, mire megnő, olyan kegyetlen fenevad lesz, mint az oroszlán.
Egy ilyen múh-borjút bocsátottak el most a hamburgi hegyen; a mi
éjszaka az utczákon kóborol s a járó-kelőket agyonrémíti. Nappal
elrejti magát s egy egérlyukba belefér. Éjjel pedig előjön és
ordít, mint egy behemóth. <span class="pagenum"><a name="Page_154"
id="Page_154">-154-</a></span> Megkergeti az éjjeli őröket, s a
kapukról letépi a kopogtatókat. Olyan foga van, hogy kettéharapja a
dárdanyelet. A kit a nyelvével pofon nyal, olyan lesz a pofája,
mintha a posztónyirók drótkeféjével simították volna végig. Az
neked ordít mint egy oroszlán, csörömpöl, mint egy társzekér,
prüszköl mint tizenkét ló, kopog mint egy kallósmalom, és
kukorékol, mint egy veszett kakas. Különösen szereti üldözni a
jámbor férjeket és családapákat, a kik lesbe állnak a feleségeik és
leányaik kalandjai fölött őrködni. Ez a pokolbeli szörnyeteg azokat
úgy elpáholja, hogy megemlékeznek róla. Ellenben azt is megteszi,
hogy a szerelmes párokat legédesebb andalgásaik közepett rögtöni
bömbölésével szétriasztja.</p>
<p>– Hát aztán mi az a «múh-borjú»?</p>
<p>– Jaj fiacskám, azt senki sem tudja megmondani. Mert a ki
véletlenül találkozik vele az utczán, annak olyan tüzet fúj a szeme
közé rögtön, hogy két hétig sem lát utána; a ki pedig elég
oroszlánszívvel bir, mikor meghallja a múh-borjú ordítását az
utczán, hogy kidugja a fejét az ablakon, annak a feje egyszerre
akkorára megnő, mint egy hordó, hogy azt még a nagy
Jezsuita-templom kerekablakán sem tudná többet visszahúzni; és a
mellett még sem tudhatja meg, hogy milyen hát a múh-borjú
ábrázatja? mert az egyszerre olyan magasra megnő előtte, hogy a
háztetőn túlér a feje. Rettenetes szörnyeteg ez!</p>
<p>Én ez alatt szépen visszaraktam a kincseimet a bőrzsákba.</p>
<p>– Hát csakugyan létezik az a múh-borjú? kérdezém a gazdától.</p>
<p>Az esküdött rá, hogy létezik.</p>
<p>– Van kedve kendnek fogadni velem? kérdezém tőle.</p>
<p>– Mire?</p>
<p>Arra, hogy én meg tudok enni egy egész borjút. Most különösen ki
vagyok koplalva. Hozzák ide nekem azt a múh-borjút, hát én azt
megeszem!</p>
<p>Azzal kihúztam az övem mellől azt a nagy tranchirkésforma
<span class="pagenum"><a name="Page_155" id=
"Page_155">-155-</a></span> római kardot, a mi a lictori
öltözetemhez tartozott s hozzáfentem az aczélomhoz. Ide vele azzal
a borjúval.</p>
<p>S a bőriszákomat a vállamra vetve, készültem odább menni.</p>
<p>– Hát igazán nem félsz tőle? mondá Mayer gazda, látva, hogy
komolyan indulok. Most már látom, hogy kemény ficzkó vagy. Hát
maradj itt, megalkuszunk szépen, aztán vacsoráljunk együtt.</p>
<p>– Köszönöm. De engem ne traktálj füstölt hallal; mert elmult már
a nagybőjt. Aztán pap se vagyok én, de ha pap volnék is, bort
innám.</p>
<p>– Lesz minden, fiacskám, mondá Mayer gazda; s azzal kiment a
konyhába rendeletet adni. Mikor visszajött, egészen új ruha volt
rajta, s a számomra is egy gavalléros kisujtásozott urfi-öltözéket
hozott, kérve, hogy fogadjam azt el tőle ajándékba. A mi az
öltözéket kiegészítő tarsolyban van, az lesz a hozott kincseknek a
vételára: meg leszek vele elégedve.</p>
<p>Belenyultam a tarsolyba s találtam benne ötven dublont, aztán
meg egy hosszú papirost.</p>
<p>– Hát ez micsoda?</p>
<p>– Ez egy váltó, mely kétezer János-tallérról szól, fizetendő
három hónap múlva.</p>
<p>Annyit én is tudtam, hogy mi az a váltó? s egészen meg voltam
elégedve az alkuval. Csak a fizetési határidőt sokaltam egy
kissé.</p>
<p>– Ez hamburgi szokás, válaszol Mayer gazda. A pénznek érni
kell.</p>
<p>Hát azt sem bánom, az ötven dublon addig bőven eltart.</p>
<p>Mayer gazda aztán olyan pompás vacsorát adott, a minőt az
előzmények után álmodni is merészség lett volna. Voltak ott
pástétomok, vadak, csemegék és válogatott jó borok. Én azonban
éltem valami gyanuperrel s nem ittam nagyon sokat. <span class=
"pagenum"><a name="Page_156" id="Page_156">-156-</a></span></p>
<p>A vacsorához megjelent a házi gazda fia is és három eladó
leánya.</p>
<p>A fiáról azt mondták, hogy az egyetemen diák: nagyon vén diák
lehetett; a leányokról pedig, hogy testvérek: azonban egyik sem
hasonlított a másikhoz.</p>
<p>Igen jó kedvű leányok voltak, tudtak hárfázni és gitár mellett
énekelni. A szőke haju különösen igen szép volt, s nagy méla
szemeit sokszor rajtam felejté, s ha megszólítám, nyájasan
mosolygott.</p>
<p>Magam sem voltam idegen a szerelemtől, külömben is özvegy ember
lévén, hanem az asszonyokkal való dolgaimból már annyi tapasztalást
merítettem, hogy jónak láttam óvatosnak lenni. – Előbb kipróbáltam
a charakterét.</p>
<p>Engemet úgy mutatott be Mayer gazda, mint Junker Hermannt, a kis
szökét pedig, mint Jungfer Ágnest.</p>
<p>Ágnes leányasszony sentimentalis hölgy volt; vacsora alatt
egymás mellett ültünk s én okosabb dolgokról nem tudtam vele
beszélni, mint arról, hogy ha én nekem is megengedi a mindenható,
hogy saját háztartást kezdjek, hát én is ilyen ezüstkanalakat fogok
szerezni az asztalra, mint a milyenekkel most itt a
csokoládé-kocsonyát eszszük és azoknak a nyelére fogom vágatni a
czímeremet (persze a cserzővarga czímert) meg a kettős monogrammot.
Erről aztán áttértem arra, hogy milyen szép monogramm kerülne ki az
Ágnes és a Hermann előbetűiből. Ő azt nem akarta lehetségesnek
találni. Én azt mondtam neki, hogy az nagyon könnyű. Az A betűt a H
betű két szára közé lehet állítani, s azzal az egyesítés
tökéletes.</p>
<p>– Hiszen akkor kettős W lesz belőle, monda ő nagyot sohajtva, s
én elértettem e czélzást, mivelhogy «Weh» németül fájdalmat is
jelent. S a «kettős fájdalom» mi volna más, mint a szerelem?</p>
<p>Nekem megtetszett ez a leány. Hiszen nem voltam valami ágról
szakadt, jött-ment csavargó többé.</p>
<p>(– Mióta? szólalt bele a soltész.) <span class=
"pagenum"><a name="Page_157" id="Page_157">-157-</a></span></p>
<p>– Hát a mióta kétezer János-tallérról szóló szerzemény volt a
tarsolyomban.</p>
<p>(– Szép kis szerzemény.)</p>
<p>Meg akartam mutatni, hogy igazán nemes ember vagyok.</p>
<p>Az öreg Mayer ujján volt egy szép gyémántos gyűrű. Azt mondtam
az öregnek, hogy az nekem nagyon megtetszett, szeretném
megvenni.</p>
<p>– Jaj, Junker Hermann, mondá a gazda. Ez nagyon drága gyűrű. A
kárbunkulus maga megér benne ötven tallért. Azonkívül családi
ereklye. Ettől meg nem válok semmi áron. Még hetven tallérért sem
adom.</p>
<p>– Akkor id’adja kegyelmed nyolczvanért.</p>
<p>– No! Ezt ugyan senkinek meg nem tenném, de önnek a kedveért
Junker Hermann, Isten neki, legyen az ára nyolczvanöt.</p>
<p>– Áll az alku. Irja föl ön a contóra. Fizetem az önnél levő
kétezer tallérból.</p>
<p>A kétezer tallér szóra a szép Ágnes még egyszer kiszedett a
tányéromra a csokoládé kocsonyából.</p>
<p>– Hanem erről egy kis irást kell ám adni, mondá Mayer gazda,
mert halandók vagyunk.</p>
<p>– Irja meg kegyelmed, a hogy kell: én csak a nevem szoktam
aláfirkantani az ilyesminek, mondám neki hetykén. Tulajdonképen
azért mondám ezt, hogy az öreg egy kis időre hagyja el a szobát. A
mynheer aludt már a nagy karosszékben. Rupertus vén diák pedig
olyan hanczurozást követett el a másik két leánynyal, mintha vagy ő
nem volna azoknak bátyjuk, vagy azok nem volnának neki hugai. Én
tehát megfigyeletlenül suttoghattam azalatt a szőke Ágnessel.</p>
<p>– Nagyon sajnálom, mondá ő, hogy atyám eladta azt a gyűrűt, az
családi talizmán volt: anyám jegyajándéka.</p>
<p>– Hátha én úgy vettem meg azt a gyűrűt, hogy mégis a családban
maradjon? sugám én a fülébe. <span class="pagenum"><a name=
"Page_158" id="Page_158">-158-</a></span></p>
<p>– Ezt nem értem, hogyan lehet? sipogá ő, szemeit lesütve.</p>
<p>– Én megmagyaráznám azt önnek, ha egyedül beszélhetnék a
leányasszonynyal.</p>
<p>– Az igen könnyű lesz, mondá ő; majd mikor mindenki lefekszik a
háznál, akkor összejöhetünk az erkélyszobában s kegyelmed
elmondhatja, a mit velem közölni akar. Igazán kiváncsi vagyok a
talány megfejtésére.</p>
<p>Ez alatt az öreg elkészült az irással s visszatért vele.</p>
<p>A kötelezvény száz tallérról szólt; mivelhogy a nyolczvanöt
forintnak három hónapra kamatja is jár, s én csak akkor kapom meg a
pénzemet. Én egy szót sem szóltam az uzsora ellen; gavallér módra
aláirtam a nevemet, s azzal a gyémánt gyűrű az én ujjamra vándorolt
s minthogy az én csontjaim nem voltak olyan szárazak, mint Mayer
gazdáé, épen csak a bal kis ujjam első izére tudtam azt
felhúzni.</p>
<p>E közben Rupertus valami csintalan dolgot mondhatott a két
hugának, a miért azok elkezdték őt agyba-főbe pofozni, s azt
mondták, hogy takarodjék innen, nem adnak neki több bort.</p>
<p>– No ha ti nem adtok, majd ád a korcsmáros! szólt Rupertus
nevetve s engem is invitált, hogy menjek vele «kneipolni»; azt
állítva, hogy nincs nagyobb gyönyörűség, mint ha az ember sok jó
bort ivott finom társaságban, azután elmenni a korcsmába s inni még
több bort, de rosszat, a rücskösök társaságában. Én azonban, az
előrebocsátott indokoknál fogva, jámborságommal mentettem ki
magamat, s azt mondám, hogy fáradt vagyok a tengeri úttól, s
óhajtok az úrban elpihenni.</p>
<p>Rupertust aztán elvitte az ördög; lehetett hallani, a mint az
utczán rákezdi a jodlirozást, s a házak kapuit sorba döngeti a
fustélyával.</p>
<p>Mi is mindannyian jó éjt kivántunk egymásnak s kiki elvonult a
maga hálószobájába.</p>
<p>Én alig vártam, hogy a háznál minden elcsendesüljön,
<span class="pagenum"><a name="Page_159" id=
"Page_159">-159-</a></span> azonnal lábhegyen lopózva felmentem a
megjegyzett padlásszobába, mely a ház-hiu közepén szokott lenni, s
annak az ablakából rúg ki egy erkély az utczára.</p>
<p>Szép holdvilág sütött be az ablakon, a kis bizalmas kamara
egészen megvilágosodott tőle. Nem sokáig kelle várnom; kevés idő
mulva halk csoszogás közeledett az ajtóhoz, halkan nyikorgott a
lépcső, s belépett a szobába, mint egy tündéralak, tiszta hófehér
ruhában, az én várvavárt Ágnesem.</p>
<p>(– Szemtelen persona! szólt közbe a soltész.</p>
<p>– Ki tudja; hátha tudatlan ártatlanságból cselekedte? menté őt a
nagyherczeg.)</p>
<p>Én odasiettem eléje és megfogtam a kezét.</p>
<p>(– Csak remélem, hogy nem fogsz itt nekünk olyasmit elmesélni, a
mi orczáinkat elpirulásra indítsa? förmedt fel a soltész.)</p>
<p>– Hiszen kérem, jól tudom, hogy kisasszonyok előtt beszélek,
nyilatkozék a vádlott: tessék megnyugodva lenni. A szép Ágnes a
legnyugodtabb és ártatlanabb tekintettel kérdezé tőlem, hogy
magyarázzam meg hát, hogyan történhetik az meg, hogy én a gyűrűt
megveszem s mégis a családban marad?</p>
<p>– Úgy történik meg, kedvesem, mondám neki, hogy én azt a gyűrűt
a te ujjadra huzom föl, jegygyűrűnek.</p>
<p>Ezt azután megértette s engedte, hogy a száz talléros gyűrűt, a
mit még ki sem fizettem, felhuzzam az ő aranyos ujjára.</p>
<p>E tény után semmi sem következett természetesebben, mint hogy
egy csókot kérjek tőle.</p>
<p>(– Ahol van ni! Nem megmondtam? Türelmetlenkedék a soltész, már
a csóknál vannak. Ezt a mi jelenlétünkben nem lehet eltűrni!</p>
<p>– Hiszen egy csók még nem a világ, csitítá őt a nagyherczeg.</p>
<p>– Dejszen tudom én azt! Az első csók után jön a második csók,
azután a harmadik, végtére az utolsó.) <span class=
"pagenum"><a name="Page_160" id="Page_160">-160-</a></span></p>
<p>– Ugyan kérem, ne tessék rajta disputálni; hiszen úgy sem lett
belőle semmi. Én kértem, ő megtagadta. Akkor én el akartam venni,
mire ő úgy tett, mintha nem tehetne róla, már a kezemben maradt a
fejkötője s a feje a keblemre rejtőzött, a midőn egyszerre
közbejött valami.</p>
<p>(– Tudom már; a fehér galamb pofon csapta azt is a
szárnyával.)</p>
<p>– Dehogy is a fehér galamb! Hanem egyszerre olyan ordítás támadt
az ablak alatt, mintha kilencz éhes elefánt nyitotta volna fel a
torkát; soha én olyan bömbölést még nem hallottam: volt abban
ártányüvöltés, lóröhögés, trombitarecsegés, szekércsörömpölés
vegyest. A szép Ágnes felsikoltott: Jézus Mária! a múh-borjú! s
azzal kiszakítva magát karjaim közül, elszaladt a száz talléros
gyűrűmmel együtt; én pedig az ijedtségtől dühösen ugrottam az
ablakhoz, s kidugtam rajta a fejemet, nem törődve azzal a
fenyegetéssel, hogy akkorára dagad a fejem, mint egy hordó. Az
ugyan nem történt a fejemmel; hanem abban a pillanatban úgy tele
szórta valami a szememet paprikával, hogy se eget, se földet nem
láttam többet, s akkor aztán én kezdtem el ordítani, hogy ahhoz
képest a múh-borjú bőgése még kis gyermeksirás volt. De a háziak
közül a világért sem jött senki a segítségemre. Mind a dunnája alá
bújt az, a múh-borjútól féltében: nekem magamnak kellett
tapogatózva haza találnom a szobába s megkeresnem a mosdótálat és a
vizet, hogy az átkozott paprikát kimossam a szememből; a mi úgy
égetett, mint a pokolbeli tűz.</p>
<p>Még azután tökéletességnek okáért a Rupertus diák is hazakerült,
az is úgy ordított, mint én. Azt meg az utczán kapta meg a
múh-borjú s úgy összetépázta, hogy a hány szál haja, annyi felé
állt, a képét összekarmolta siralmasan, a mint a nyelvével végig
nyalt rajta s az egész öltözetét úgy összetépte, mintha sasokkal
hadakozott volna. <span class="pagenum"><a name="Page_161" id=
"Page_161">-161-</a></span></p>
<p>Rupertus diáknak ugyanabban a szobában volt vetve az ágya, a
melyben az enyim; s azon az éjszakán egyikünk sem aludt semmit. A
diáknak irtóztató kaczenjammere volt s folyvást a múh-borjúról
fantaziázott, nekem meg egész reggelig mosogatnom kellett a
szemeimet, hogy meg ne vakuljak.</p>
<p>Átkozott múh-borjú! Ha már ordítani akart, nem tudta addig
rákezdeni, a míg a száz talléros gyűrűmet rá nem húztam a szőke
Ágnes ujjára?</p>
<p>Én pedig aztán a szőke Ágnest többé négy szem közé nem kaphattam
soha.</p>
<p>Másnap reggel az öreg Mayer tudtomra adá, hogy a vendégszeretet
kötelessége egy napon túl nem terjed. Nemes gavallér létemre
keressek magamnak rangomhoz illő szállást. Látogatásaimat azonban
szivesen veszi ezentúl is s ha mulatni akarom magamat a kedélyes
Hamburgban, csak bizzam magamat Rupertus diákra, ő az ilyenekben
legjáratosabb.</p>
<p>A szép Ágnessel ezentúl mindig csak az apja jelenlétében
lehetett beszélnem, s ha szivem érzelmeit akartam neki tolmácsolni,
azt csak levél útján tehettem; mindennap küldtem neki egy szerelmes
epistolát, a miket Rupertus diák hordott haza a hugának, ha ugyan
átadta neki azokat, és el nem sikkasztotta, vagy még annál is
gonoszabb dolgot nem cselekedett a leveleimmel.</p>
<p>E napságtól fogva nem volt szünete a dinomdánomnak. Rupertus
épen arravaló fiu volt, hogy rövid időn Hamburg valamennyi
veszetthirű mulatóhelyével és rossz társaságával megismertessen, a
hol hozzám hasonló nemes úrfiak járták a bolondját. Ott
megismerkedtem egy spanyol hidalgóval, egy skót klánnal, egy
braziliai telepítvényessel, meg egy oláh bojárral, a kiknél
mindjárt az első találkozásnál kitanultam, hogy a nemesleveleik
épen azon a fán termettek, a melyen az enyém. Hanem egytől-egyig
mindannyian híres ivók, koczkázók, verekedők, menyecskézők és
botránycsinálók voltak. Hogy a pénzükhöz, <span class=
"pagenum"><a name="Page_162" id="Page_162">-162-</a></span> a mit
elvertek, nem tisztességes úton jutottak, az iránt is bizonyos
voltam. De még azt is könnyű volt kitalálnom, hogy ez a víg
kompánia engemet egyenesen úgy tekint, mint számára idehozott kész
martalékot. No ugyan szépen megjárták velem! Ha inni kellett, én
ittam le őket, nem ők engem; a templáriusoknál megtanultam a
titkot, hogyan lehet sokat inni, a nélkül, hogy az embernek a
fejébe menjen a bor. De ezt a titkot nem fecsegem ki egyelőre,
fenntartván magamnak elítéltetésem esetére, a midőn teljes reményem
van hozzá, hogy egy ilyen, az egész keresztyén világot boldogító
titoknak nyilvánosságra hozataláért a legfelsőbb kegyelem meg fog
számomra adatni.</p>
<p>(– No csak azt várd!)</p>
<p>Tehát leinni nem bírtak; pedig tiszta volt a szándékuk. Részeg
állapotomban elvehették volna tőlem Mayer gazda kétezer talléros
váltóját, a mit mindig tarsolyomban hordtam. Tudtam én azt, hogy az
egész korhelykedési turnus csak azért van kifundálva, hogy Rupertus
czimborái segélyével valahogy azt a váltót elcsiphessék tőlem s
Mayer gazda megszabaduljon a kétezer Joachim-tallér
fizetésétől.</p>
<p>De még a dublonjaimhoz sem férhettek hozzá olyan könnyen, mint
ők hitték; mert ha koczkát hoztak elő, én az első vetésnél
észrevettem, hogy az hogyan van meghamisítva? hogy van bele kényeső
téve, a mi a koczkát egy oldalra húzza, s én tudtam azt jobban,
mint ők, hogyan kell azt vetni, hogy mindig a hatos kerüljön fölül?
Ők vesztették el a pénzüket, nem én. Ha pedig aztán ebből verekedés
lett, akkor tapasztalták csak, hogy nem holmi ujonczczal van
dolguk. A hajdemákoknál annyi banditafogást tanultam el mind a
birkózásnál, mind a botverekedésnél, mind a kardvívásnál, hogy a
leghíresebb legénykedők kudarczot vallottak ellenemben; arra pedig
főgondom volt, hogy életveszélyesen meg ne sebesítsek valakit, a
miért tömlöczbe dugjanak. Utoljára <span class="pagenum"><a name=
"Page_163" id="Page_163">-163-</a></span> annyira megrökönyödtek
tőlem, hogy nem mertek velem többé kikötni.</p>
<p>A mi pedig a menyecskéket illeti, e tekintetben a legóvatosabb
voltam. A fehér galambom mindenüvé elkisért; de én arról nem
szóltam senkinek; hanem a helyett azt mondtam a czimboráknak, a kik
egyik bűnbarlangból a másikba hurczoltak magukkal, a nélkül, hogy
valami szelíd nymphát a nyakamra köthettek volna, hogy
menyasszonyom van, a kinek hűséget esküdtem s azt annyival inkább
meg kell tartanom, mert íme a menyasszonynak a testvére Rupertus, a
ki minden dolgomat látja, s ha valami hűtlenséget követek el, azt
az én imádott Ágnesemnek bizonyosan be fogja fújni. Hasztalan
esküdött Rupertus, hogy őt egy egész tele sánczárok ördög vigye el
(ez volt a divatos káromkodás a hamburgi jó társaságban), ha
valamit szól a hugának; de én rendíthetlen voltam a hűségemben, jól
tudva azt, hogy az ilyen csalfa leányokkal legkönnyebben
elveszthetem a féltett kincsemet. Azt pedig én haza akartam vinni
szegény szülőimnek. Azzal a kétezer Joachim-tallérral egészen urrá
teszem őket. Rendbe hozzák a gazdaságukat; vesznek maguknak szép
gyümölcsös kertet; az öregem prémes bekecset, a mámi selyempalástot
vehet magának, így parádézhatnak a templomba menetelkor, abból a
pénzből, a mit a fiuk keresett.</p>
<p>(– Ellopván a templomi ékszereket! veté közbe a soltész.)</p>
<p>«Finis sanctificat media», felelt meg rá a bűnös.</p>
<p>A mire a nagyherczeg kegyetlen nagy hahotára fakadt.</p>
<p>A soltész pedig olyan vörös lett, mint a kanpulyka.</p>
<p>(– Azt biz a jámbor jezsuiták nem azért találták ki, hogy lopd
el az arany kelyheiket s végy az árán apádnak-anyádnak új ruhát.
Folytasd!)</p>
<p>Így éltem én szép istenfélő módon végig a három hónapot, a mi a
váltóm lejártáig eltelt, a nappalokat csendesen átszunnyadva,
éjszaka pedig a kötéltánczosbódékat <span class="pagenum"><a name=
"Page_164" id="Page_164">-164-</a></span> és a pinczéket látogatva,
az éjjeli őrjáratokat szétkergetve, a professorok ablakait
kulimászszal befestegetve, a szép asszonyoknak szerelmes dalokat
énekelve, a zsidókat megdöngetve s az egész «hamburgi hegyet»
jucundus rettegésben tartva, egész Palmarum vasárnapig.</p>
<p>Nagyon jól emlékezem rá, hogy ezen a napon volt, mert ujdonat új
zekét és pulidert vettem ezen a napon. Azonkívül azt is tudom, hogy
a zsidóknak az ezt megelőző szombatra esett a páskaünnepük,
mivelhogy én és a czimboráim a zsinagógájukba, mikor legjobban
énekeltek, tizenkét szilaj macskát hajítottunk be az ablakon
keresztül, a miknek a farkaikra száraz hólyagok voltak kötve s a
kegyes mulatság után karonfogózva az egész utczát elfogtuk s így
mentünk kegyetlenül danolva a «Három alma» korcsmáig, a hol is
fogadásból egy vándor kuruzsolónak minden medicináját sorba
megittuk. Lehet, hogy az is confundálta egy kissé a fejemet;
ámbátor azt hiszem, hogy azok nagyon ártatlan szerek voltak.
Mindamellett az én Rupertus czimborám csak nagy hamar eldült
székestül s megadta magát. Minket pedig a csapláros kizavart a
korcsmából, a mint az éjfélt ütötte, tilalmas levén
virágvasárnapján a csapszéket tovább nyitva tartani.</p>
<p>A Rupertust kénytelenek voltunk otthagyni a csaplárosnál, mert
az mozdulni sem tudott; mi többiek pedig, a mint az utczára
kijutottunk, azon kezdtünk el tanakodni, hogy mi egészséges tréfát
lehetne még elkövetni a hátralevő éjjel, minthogy hazamenni még
korán van.</p>
<p>– Hej, czimborák, mondá a skót klán, én tudnék valami jót.
Rupertus nincs jelen, alszik. Gyerünk el az öreg Mayer gazda háza
elé s adassunk Hermannal ablaktalálkozót a menyasszonyának.</p>
<p>– Bolondok vagytok, mondám én nevetve, hogy adhatnék én a szép
Ágnesnek ablaklátogatást, mikor az ő hálószobája az erkélyre
nyilik, az meg két ölnyi magasan van, épen az eresz alatt. Hisz nem
vagyok én a múh-borjú, hogy a nyakam a padlásig felérjen.
<span class="pagenum"><a name="Page_165" id=
"Page_165">-165-</a></span></p>
<p>– Hát mi mire valók vagyunk? mondá a hidalgó. Csinálunk
pyramidot. Három czimbora odaplántálja magát az ablak alá, kettő
annak a vállára áll fel, s te Herman megint annak a kettőnek a
vállára: onnan csak eléred az erkély karfáját; bekoczogtatsz a
menyasszonyodhoz, ő kinyitja az ablakot; mi felőlünk aztán akár
csókolódhatol is vele; csak nagyon hangosan ne tedd.</p>
<p>Engem meglehetősen bolonddá tett a sok theriák, a mit a
salmagundi szekrényéből megittam, hogy ráálljak a bolond
indítványra s azzal megindultunk, szép utczariasztó nótákat
énekelve, az öreg Mayer háza felé.</p>
<p>Odaérve, gondunk volt rá, hogy az utczán keresztül vont
köteleken függő lámpásokat összetörjük, hogy annál kedvezőbb
sötétség legyen a merész kalandunkhoz.</p>
<p>Az acrobatai terv igen szépen sikerült is; én nagyhamar oda fenn
voltam az ember-pyramid harmadik emeletén, a honnan igen könnyen
elérhettem azt az erkélyt, melyre a szép Ágnes hálószobájának
ablaka nyilt.</p>
<p>Csak épen be kellett koczogtatnom az ablakon, hogy bájos
kedvesemet kicsaljam a gyöngéd érzelgő találkozóra.</p>
<p>Ekkor, mintha a föld alul támadna elő, megbődül az az előttem
már ismeretes szörnyeteg hang; a minden bőszült fenevadak
ordításából keveredett pokolbeli symphonia; a czimborák oda lenn
elkiáltják magukat ijedten: jaj, a múh-borjú! s azzal kiugrálnak
alólam s fut mind az öt, egymást eltaposva, hanyatthomlok, a merre
nyitva van az út; engem meg ott hagynak a két kezemnél fogva az
erkélybe fogózva eviczkélni a levegőben, mint egy horogra akadt
békát.</p>
<p>Segítségért kiáltani nem mertem; mert ha az öreg Mayer meglát,
lelő, mint betörő tolvajt; fel sem kapaszkodhattam az erkélyre,
mert annak a táblái mind be voltak zárva, csak lógtam ott, keresve
a lábaim hegyével valami párkányt a falon, a min lemászhassak ez
átkozott helyzetből. <span class="pagenum"><a name="Page_166" id=
"Page_166">-166-</a></span></p>
<p>A pokolbeli szörnyeteg pedig egyre közelebb ordítva czammogott
felém, már hallottam rettentő szuszogását ott alattam. Elnyultam,
vesztegen, mint egy akasztott ember, azt remélve, hogy talán nem
vesz észre.</p>
<p>Dehogy nem vett, hisz épen én értem jött oda. A mint fél szemmel
lepislantottam hozzá, láttam, hogy nyulik fel a rettenetes két
szarvú feje a magasba felém s egyszer csak az éles nyelve elkezdi a
czipőimet nyalogatni. Ekkor felhúztam a térdeimet is, meg a
karjaimmal az egész testemet, hogy ne érjen el: de biz annak a
nyaka oda is utánam nyult s tovább nyalogatta a czipőimet.
Iszonyatos nyelve mind feljebb kezdett kereskedni, már a
harisnyáimat kefélgette, s én úgy éreztem, mintha takácsmácsonyával
czirógatnák a lábikráimat.</p>
<p>Azt hittem, az ördög visz el mindjárt; rugdalóztam, de nem
használt semmit. Hegyes szarvai felnyársalással fenyegettek, ha
veszteg nem maradok. Iszonyú eltátott szája fertelmesen bömbölt
alattam s röhögte kínlódásomat.</p>
<p>Egyszer aztán a horogsertés nyelve elkapta az övemről lecsüggő
tarsolyomat, a miben a kétezer Joachim-talléros váltóm volt s azt
egy rántással leszakítva, belódította a rettentő szájába.</p>
<p>De már ennek fele sem barátság! mondám elkeseredésemben. A
váltómat az ördögnek sem adom oda s azzal nem törődve többet sem a
múh-borjúval, sem a lábtörés veszedelmével, leugrottam az
erkélyről; szerencsésen a kerek köpönyegem, mint egy ernyő,
felfogta a levegőt; nem ütöttem meg nagyon a talpamat.</p>
<p>Most tehát szemközt álltam a mesebeli szörnyeteggel. Nem volt
képzelet: igazi szörnyeteg volt; négy vastag lába volt, mint az
elefántnak, s másfél öl hosszú nyaka, azon meg egy idomtalan nagy
borjú feje, kurta szarvakkal, kilógó nyelvvel: ha megrázkódott,
olyan csörömpölést vitt véghez, mint ezer tót szekér.</p>
<p>– De nem bánom én, ha ördög vagy is; de a tarsolyomat
<span class="pagenum"><a name="Page_167" id=
"Page_167">-167-</a></span> vissza kell adnod! kiálték rá, kirántva
a kardomat s elállva az útját.</p>
<p>Erre a szörnyeteg hirtelen összehúzta a magasba felnyult nyakát,
hanem azután meg vizirányosan lökte ki felém, úgy hogy engemet két
ölnyire öklelt fel egy taszításra.</p>
<p>Holmi gyönge szivü ember erre már csakugyan kereket oldott
volna. De engemet dühbe hozott az, hogy a múhborju elnyelte a
kétezer talléros váltómat. Már most hát miért hoztam én el a
templáriusok kincseit? Ime a kincsek maradnak Mayernek, a kétezer
tallér a múhborjunak, nekem pedig marad a bűneim terhe! De így nem
osztozunk! Hanem vagy engem is vigy a pokolra, ha a pénzemet
elviszed, vagy kivágom a bőrödből a váltómat.</p>
<p>A mint a földről felugrottam, a pokolbeli szörnyeteg ismét
összehuzta a nyakát, úgy hogy csak olyan közönséges nyaka volt,
mint egy rendes tuloknak, s azzal szétvetve a lábait, szörnyű
ordítással invitált az újabb támadásra.</p>
<p>Én eszemben tartván a minapi paprikát, azzal az elővigyázattal
éltem, hogy a köpönyegemet az arczom elé tartám, a mikor felé
közelíték s ezzel elhárítottam magamról az orrából kilövellő
paprika tűzlángot s mikor aztán a pokoli kisértet megint kirugta a
hosszú nyakát, hogy felökleljen, hirtelen hasravetettem magamat
előtte, úgy hogy a nagy feje fölöttem suhant el, semmit sem
találva, én pedig megint csülökre kapva, mielőtt a múhborju újra
behuzhatta volna a nyakát, úgy taszítottam a szügyébe a kardomat,
hogy csak a markolat keresztje tartotta fenn.</p>
<p>Erre aztán kétségbeesett ordítás tört elő, de nem a múhborju
fejéből, hanem annak a hasából: egy valóságos emberi hang.</p>
<p>– Jaj nekem! Meg vagyok ölve!</p>
<p>S azzal az egész múhborjú összeroskadt, s annak az idomtalan
bőrhüvelyéből egy emberi alak keczmelgett elő, <span class=
"pagenum"><a name="Page_168" id="Page_168">-168-</a></span> a kiben
én, a mint a nyavalyást talpára állani segítém, az én czimborámat,
Rupertust ismerém fel.</p>
<p>A vér elől-hátul szökött ki belőle; a kardom keresztül-kasul
járt rajta.</p>
<p>– Hát te voltál a múhborjú? kérdezém elbámulva.</p>
<p>– Vesztél volna meg! káromkodott a sebesült, mialatt saját apja
házának ajtajához oda támasztottam. Miért nem öltelek meg inkább én
téged? Most már mehet maga az öreg múhborjúnak: a zsidófertályból
az éjjeli vásárlókat elijeszteni. Én megdöglöm! Hej Ágnes! te
ringyó! Jőjj ki az erkélyre! Kiáltsd az őröket! Verd félre a
harangot!</p>
<p>Az erkélyen láttam, hogy egy nő megjelent, Ágnes volt. A mint
Rupertus szavát felismerte, elkezdett sikoltozni, gyilkost, tüzet
kiabált, a megsebesült Rupertus pedig belekapaszkodott a lábamba,
hogy visszatartson. Még haldokolva is bosszuálláson jártatta az
eszét. Én aztán minden erőmet összeszedve, eltaszítottam őt
magamtól, hogy estében nagyot csattant a feje a ház küszöbén s
aztán nem mozdult meg többet. Dehogy jutott eszembe a múhborjú
hüvelyét kikutatni az elnyelt váltóm végett! hanem annyit
megtettem, hogy az utczáról felmarkoltam egy csomó sarat, s a mint
a leány az erkélyről aláhajolva ordított az éjszakába, úgy vágtam
azzal tele szemét-száját, hogy elment a kedve a kiabálástól. Azzal
aztán a lábam közé kapva a földet, a milyen hosszúkat tudtam
ugrani, úgy vágtattam el a rémtett szinhelyéről. Képzeletemben
mindenütt üldöző csoportok rohantak utánam, kiáltozva: «fogjátok
meg, ott fut a gyilkos.» Így vágtattam ismeretlen utczákon,
sikátorokon végig, hidakon keresztül, beleütődve a lámpásfákba,
átugrálva a lebocsátott korlátokat. Meg lehet, hogy valósággal
kergettek is; de én nem néztem hátra egy pillanatig sem, hanem
futottam, a míg csak a városnak valahol végét nem értem; ott egy
lebujban világosságot láttam, benn dudaszó és táncztoporzékolás.
Fölszakítottam az ajtót, bebuktam a lépcsőgádoron, egy <span class=
"pagenum"><a name="Page_169" id="Page_169">-169-</a></span> nagy
termetes ficzkónak az ölébe estem, a ki a münsteri hadak
egyenruháját viselte. Az nyakon ölelt s kaczagva mondá:</p>
<p>– Soha jobb helyre nem jöhettél fiam! Kergettek nagyon? Ne félj
semmit! Itt nem bántanak. Ülj le és igyál!</p>
<p>Azzal poharat nyomott a kezembe s karját az enyim alá fonva,
smollist ivott velem, s azalatt az én barétemet a maga fejére, a
maga medvebőr-süvegét meg az én fejemre nyomta.</p>
<p>– Így ni, fiam! Most már a mienk vagy! A mi borunkból ittál:
ezzel lekötötted magadat a mi kegyelmes kapitányunk
katonájának!</p>
<p>A kik közé vetődtem, titkos toborzók voltak, kik egy szabad
csapat számára gyűjtöttek mindenféle kétségbeesett ficzkókat
ujonczoknak.</p>
<p>Jó képet kellett vágnom a rossz mulatsághoz. Reggel még nemes
gavallér voltam, Hermannak hittak, kétezer talléros váltó volt a
tarsolyomban, közel lejárattal: most pedig, magam sem tudom, hogy
ki vagyok? Nagy okom volt rá, hogy más nevet mondjak s ezúttal épen
az igazi családi nevemet diktáltam be az őrmesternek, fatális
előrelátásból.</p>
<p>– De már most hát én is tudjam, hogy hát azt a kapitányt hogy
hivják, a kinek a zászlójához szegődtem?</p>
<p>– Mayernak hivják azt fiam.</p>
<p>– De százféle Mayer van a világon: csak nem Bergmayer talán?</p>
<p>– Épen eltaláltad, fiam, Bergmayer a neve. Az apja ott lakik a
hamburgi hegyen, hires orgazda, az öcscse, Rupertus, az meg kerítő;
ő maga martalóczvezér.</p>
<p>Más ember megijedt volna azon a fölfedezésen; de én még
gratuláltam magamnak hozzá. Ha üldözni fognak, akárhol a világon
fognak keresni, csak nem a meggyilkolt testvérénél; s ha az a
martalócz kapitány valaha megtudja, hogy én szabadítottam meg az
öcscsétől, a ki az <span class="pagenum"><a name="Page_170" id=
"Page_170">-170-</a></span> örökséget megfelezni készült vele, hát
bizonyosan ő lesz a legutolsó ember, a ki nekem ezért
szemrehányásokat fog tenni.</p>
<p>Ime ez volt az én «homicidiumomnak» igaz története, kegyelmes
uraim. Nem tettem hozzá semmit, úgy mondtam el, a hogy
megtörtént.</p>
<p>(– Qui bene distingvit, bene docet, monda a nagyherczeg.
Emberölésnek nevezik azt, mikor valaki összetalálkozik egy
emberrel: tudja jól, hogy az «ember» és mégis megöli. De mikor
valaki összetalálkozik egy fenevaddal, azt hiszi róla, hogy az
múh-borjú; megöli mint borjut, s aztán kisül, hogy az ember volt:
akkor azt nem lehet nevezni emberölésnek. A ki nem sajnálta emberi
lelkét oktalan barom bőrébe rejtőztetni, maga feleljen róla az egek
urának, ha mint oktalan állat párája zavartatott az ki a saját
bőréből. Ez tehát reusnak condonáltassék.</p>
<p>– Nem kivánja serenissime, szólt a soltész, hogy ellenkezőleg a
tett elkövetőjének, a miért Hamburg városát a múh-borjú
rettegtetéseitől megszabadította, valami extra remuneratió
deputáltassék?</p>
<p>Serenissime azonban, nem értvén el az ironiát, azt válaszolá,
hogy a vádlott az ezután következő bűneiért majd úgy is halálra
levén itélendő, a remuneratiónak usufructuatióját úgy sem
participálhatván, bizassék ennek teljesítése a mennyei
irgalomra).</p>
<p>– Hiszen ki fogja ez magát mind a huszonkét bűnéből olyan
tisztára mosni, mint az Urasztalán való kenyeres abrosz! Dörmögé a
soltész méltó boszankodással.)</p>
<p>A további vallatás elhalasztatott a következő napra.</p>
<hr class="chap" />
<div class="chapter"></div>
<p><span class="pagenum"><a name="Page_171" id=
"Page_171">-171-</a></span></p>
<h2><span class="smaller">HATODIK RÉSZ.</span><br />
A «FALSUM.»</h2>
<h3>I. EGY NULLA.</h3>
<p>Egy egész esztendőt töltöttem el a Bergmayer kapitány szabad
csapatjánál változatos harczi viszontagságok között. Se több, se
kevesebb gonoszságot ez idő alatt el nem követtem, mint mások a
kompániából; de azokra épen nem tartom szükségesnek
visszaemlékezni, mivelhogy a hét főbűnök, ha azokat az ember mint
katona követi el, s ellenség földén gyakorolja, eo ipso megszünnek
bűnök lenni s átváltoznak erényekké; s így a mi rablásban,
gyujtogatásban, öldöklésben ez idő alatt részt vevék, azoknak
elősorolása által inkább captatio benevolentiæ szinét vonnám
magamra, hogysem mint kötelességszerű bűnbevallást. Annyit azonban
minden dicsekedés nélkül bevallhatok, hogy a hol egyszer a
Bergmayer csapata megfordult, azon a vidéken nem kivántak vele még
egyszer megismerkedni.</p>
<p>Egy év alatt magam is gyökeresen megutáltam a mesterségemet. A
capitulatió csak egy esztendőre szólt: annak a leteltével kikértem
a kapitánytól az elbocsátási levelemet. Sajnálta nagyon, hogy
elhagyom a zászlóját, de aztán, hogy előadtam neki az indokomat,
nem volt semmi ellenvetése.</p>
<p>Elővett a honvágy. Óhajtottam szegény öregeimet viszontlátni.
Ott laktak Andernachban s mi nem messze táboroztunk tőlük. Tiz év
óta távol voltam. Haza akartam menni, hogy végkép otthon maradjak
náluk. <span class="pagenum"><a name="Page_172" id=
"Page_172">-172-</a></span></p>
<p>Pénzt, kincseket, a hogy szándékom volt, nem vihetek ugyan haza
nekik; mert a mit viszontagságos kalandjaim közt szereztem, a mint
az ördög megadta, úgy az ördög el is vitte; de ha nem vihetek is a
házukhoz semmi aranyat, ezüstöt, a min átok terhe fekszik, viszek
oda két izmos vas kezet, a mi annyi istentelen küzdés után vágyódik
a tisztességes munkára, a min Isten áldása szokott lenni. Magam is
cserzővarga leszek. Istenhez megtérek s az embereknek hasznára
leszek.</p>
<p>(– Hanem útközben még egy kis falsumot elkövetek. Szólt közbe a
soltész.)</p>
<p>– Igen is, szolgálatjára; de csak épen annyit, a mennyi
mulhatlanul szükséges volt az istenfélő életnek inaugurálásához.
Mivelhogy tudniillik az andernachi polgármester és a cserzővargák
czéhmestere két olyan scrupulosus férfiu, a kik a czéhbe álló
legények anteactáit megismerni el nem mulasztandják, annálfogva,
minthogy a hajdemákoknál nem kezdhettem a testimoniumot, azt
cselekedtem, hogy a Bergmayer kapitány által kiadott elbocsátási
levelembe az 1 esztendő száma mellé még egy nullát irtam. Egy
ártatlan kis, semmit nem érő nullát, egy ütött, kopott, senkinek
nem kellő, senkinek nem ártó nullát, azt sem az 1 elé, hanem utána.
S ha komolyan veszszük a dolgot, még csak nem is szépítettem vele a
dolgomat, mert 10 esztendőt tölteni el Bergmayer kapitány zászlója
alatt, fölér az egész hajdemáksági dicsőségemmel s a templáriusok
kincseinek exorcisatiójával. Ez volt az a falsum, a mit a szememre
tudnak vetni.</p>
<p>(– No bizony, ez szóra sem érdemes: mondá a nagyherczeg. Egy
nulla az egész, ki fogja ezért a száját elrepeszteni a kiabálásban?
A nulla = semmi. Térjünk tovább!)</p>
<p>(– Megint egy bűne oda van! mormogá boszusan a soltész.)
<span class="pagenum"><a name="Page_173" id=
"Page_173">-173-</a></span></p>
<h3>II. AZ ÖRÖKSÉG.</h3>
<p>Az obsitos katonák gyalog utaznak. Ez így hamarább megy, mintha
kocsin járnának, mert a kocsi nehezebb, mint a gyalog ember, s az
embernek csak két lába van, a mi a sárba ragad, a szekérnek
ellenben négy kereke. Aztán kevesebbe is kerül. A megtakarított
pénzemből még épen az utolsó tallérom volt meg, mire Andernachot
elértem. Tíz év óta nem voltam otthon. Olyan jól esett újra látnom
a távolból a Királyudvar ismerős tornyait, a templomhegy
omladékait. Hányszor mászkáltam én annak a düledékei között
gyermekkoromban, vércsefészkeket, meg római pénzeket keresve.
Bárcsak a nyakamat törtem volna ki egyszer!</p>
<p>Minden tárgy ismerős volt még előttem; a nagy malomkőgyárak, az
emelő gépek a rakpartokon, a tutajok a folyamon; a hosszú
sétánysorok; még a vén vámszedők is a coblenzi kapuban. Én rájuk
ismertem; de ők nem én rám. Végig mehettem az egész városon, senki
sem mondta: «hozott Isten! Hisz ez a Hugó!» Úgy el volt az egész
alakom változva, arczom elbarnulva, vonásaim elvadulva.</p>
<p>Pedig én még mindenre olyan jól emlékeztem. Nem kellett senkitől
kérdezősködnöm, hogy azokon a szűk sikátorokon eligazodjam, a mik a
cserzővargák telepéig levezetnek a Rajna partjára. Valamennyi
háznak tudtam a gazdája nevét.</p>
<p>Végre megpillantottam a szülői házat. Azt a kedves ismerős
otthont. A nagy szederfa még most is hihajlik az utczára. Annak az
ágain ülve tanultam én a «hic gallus cantans, in arbore sedens,
pira poma comedens, kukuriku dicens» classicus formuláját
deklinálni.</p>
<p>Ezuttal azonban a «hic gallus cantans» helyett egy drabant állt
az ajtóban, a dreymastert a fejébe nyomva, s egy rekedt dob bőrét
püfölve irgalmatlanul. <span class="pagenum"><a name="Page_174" id=
"Page_174">-174-</a></span></p>
<p>– Mit csinálnak itt? kérdezém a drabanttól, a kit még
gyermekkoromból ismertem.</p>
<p>– Hát biz itt, katona uram, kótyavetyélnek.</p>
<p>– Mit kótyavetyélnek?</p>
<p>– Az öreg timárgazdának a retyemutyáját. Benézhet, nem kerül
semmibe.</p>
<p>– Hát miért árverezik az öreg holmiait?</p>
<p>– Azért, hogy pénzt csináljanak belőle.</p>
<p>– Kik?</p>
<p>– Hát az a sok jebuzeus, sadduceus és publicánus, a kinek adósa
volt. Eladják itt még az eresz alatt ma kikelt meztelen fiagalambot
is: még sem telik ki a sok adósság.</p>
<p>– De hisz az öreg igen jó gazda volt, s a felesége takarékos
jámbor asszony, mikor én ismertem őket.</p>
<p>– Az volt bizony, a gazda a míg az ivásnak nem adta magát.</p>
<p>– Hát miért adta magát az ivásnak?</p>
<p>– Azért, mert volt neki egy rossz gézengúz fia, a ki valami tíz
esztendő előtt elment a világba. Annak sok rossz hirét hozták haza.
Rabló lett, zsivány lett; kiadta magát lengyel grófnak, gonosz
életet élt, hamisított, börtönből megszökött, templomot rabolt ki.
Minden esztendőben új meg új rossz hirét hozták a Hugónak. A
szegény öreg már az utczára sem mert kimenni, hogy a szomszédjai a
fia istentelenségéről ne beszéljenek neki; csak úgy haza hordatta a
bort s egymagában ivott, kivált miután a felesége is meghalt
bújában.</p>
<p>– Hát meghalt az asszony? kérdeztem én s majd belefulladtam,
hogy vissza kellett szorítanom a torkomba ezt a szót: «az
anyám!»</p>
<p>– Jól járt a jámbor lélek, hogy azt tehette, hogy nem érte meg
ezt a szomorú napot. No de most egy kicsit dobolnom kell megint
katona uram, hogy több embert csődítsek a kótyavetyére.</p>
<p>Új házalók jöttek a dobszóra. Én az alatt oda álltam a
<span class="pagenum"><a name="Page_175" id=
"Page_175">-175-</a></span> nyitott ablakhoz, s benéztem az ismerős
szobába, a mi tele volt mindenféle kupeczekkel, csiszárokkal,
zsibárusokkal, a kik az én szülőim holmijain versenyeztek. Épen az
anyámnak a templomba járó palástja volt a kalapács alatt, a szép
ezüst kapcsos selyempalást, arra árvereztek: még egy «dreyer!» még
egy «silberling!» még egy «petermännchen!» Szerettem volna
közbekiáltani: «Ezer tallér! senki többet érte! Az enyim!» De hát
nem volt több egy tallérnál a zsebemben. Utoljára rajta maradt a
kapcsos palást egy vén zsibáruson: az mindjárt föl is vette magára.
Csupa komédia volt. Úgy nevette az egész társaság. Nekem meg majd a
szivem repedt meg, mikor azt láttam.</p>
<p>Megint visszamentem a doboshoz.</p>
<p>– Hát rég meghalt már az asszony? kérdezém tőle.</p>
<p>– Elég régen, hogy azóta elfelejtsék; de nem olyan régen, hogy a
sirjára rá ne lehetne találni. A Templomhegy melletti temetőben
fekszik.</p>
<p>– Hát a férjével mi lett? kérdezém szivszorongva.</p>
<p>– Hát bizony azt nem tudom. Mert az, a mi lélek volt benne, az
vagy az égbe, vagy a pokolba, vagy a purgatoriumba jutott, a mit én
nem tudhatok; a mi pedig csont és bőr volt rajta, azt épen most
temetik; de hová? azt sem tudom.</p>
<p>– Most temetik? Hát nem harangoznak rá?</p>
<p>– Az «ilyen» halottra nem szoktak harangozni; mert az maga
akasztotta föl magát. A biz a! Ide erre a szederfára ni, a hogy az
utczára kinyulik az ága.</p>
<p>– Hogy tehette azt?</p>
<p>– Hát csak úgy, hogy mikor már arra került a sor, hogy minden
holmiját dobra üssék, még ez nem volt elég szegény lelkének, hanem
még ugyanaz nap érkezett az andernachi polgármesterhez a hamburgi
tanácsnak a megkereső levele, a melyben kérdést intéznek az öreg
timármesternek a csavargó fia iránt, a ki megint Hamburgban adta ki
magát Junker Hermannak, s ott a házi <span class="pagenum"><a name=
"Page_176" id="Page_176">-176-</a></span> gazdájának a fiát orozva
meggyilkolta. Sok utánjárásra kitudódott, hogy Junker Herman senki
más, mint az ő Hugó fia; tehát adja elő, mit tud róla? hadd fogják
meg; mert ha megcsiphetik, semmi baja sem lesz neki egyéb, mint
csak épen az, hogy kerékbe törik.</p>
<p>El lehet képzelni, hogy milyen jól esett az én porczikámnak ez a
biztatás! Minél kevesebb kedvem volt ezután előállani vele, hogy én
vagyok az a sokat emlegetett Hugó. A drabant, a hányat ütött a
dobverővel a szamárbőrre, annyi «gézengúz, semmirekellő,
akasztófaczímer» titulust ragasztott az én nevemhez; én meg
hűségesen segítettem neki, s úgy szidtuk egyesült erővel azt az
átkozott ficzkót, a ki a szegény jámbor timárt gonosz életével erre
a «zöld ágra» juttatta, a mi az udvarról a fejünk fölé lehajlik. Az
én hamburgi vértettem vezette öngyilkosságra szegény apámat.</p>
<p>Nem hallgathattam tovább ezt a szomorú dobszót, meg a még
szomorúbb «ki ád többet érte?» kiabálását; elsompolyogtam a hajdani
szülői ház elől, a mire nézve én voltam az égő tűz, az árvíz, a
földindulás, a mi leégette, ledöntötte, elpusztította; kiosontam
abba a másik városba, a hol a csendes emberek laknak, a kik nem
húzzák már ki egymás feje alól a párnát, s nem kótyavetyélik
egymásnak a házát: ki ád többet érte? A kinek fakeresztje van, csak
úgy beéri vele, mint a kinek a fejére márványkő vet árnyékot. Én a
fakeresztek között keresgéltem. A sok ismerős és ismeretlen között
rátaláltam utoljára arra az egyre is, a melyikhez nekem volt
jussom. Nem is nagy tudomány kellett hozzá, hogy rátaláljak.</p>
<p>A melyik nem volt zöld hanttal kigyepezve, a melyiknek a
keresztfájára nem volt akasztva gyászkoszorú, az alatt kellett
annak az asszonynak nyugodni, a ki után nem maradt más a földön,
mint egy részeges férj, a ki bújában napestig iszik, meg egy
gézengúz fiu, a kinek a neve minden városban ki volt szegezve a
pellengérre.</p>
<p>Ott lefeküdtem a mellé a sír mellé; de sirni akkor sem
<span class="pagenum"><a name="Page_177" id=
"Page_177">-177-</a></span> mertem, nehogy a temetőőr vagy valami
ácsorgó gyanúba vegyen, hogy hátha én vagyok a fia annak az
asszonynak? Száz tallér volt a fejemre téve a hamburgi tanácstól.
Úgy tettem, mintha csak lustálkodásból választottam volna azt a sír
közét fekhelyül.</p>
<p>Mert nagyon sokan jártak-keltek akkor épen a temetőben.
Tereferélő vén banyák, vihánczoló ficzkók és szurtos csőcseléknép.
Úgy tetszett, mintha várnának valamire.</p>
<p>Tán nagy temetés lesz?</p>
<p>Nem is nagy tudomány kellett hozzá, hogy kitaláljam, mi lesz? A
bámészkodó gyülevész nép nem a temető bejárata, hanem a garádja
mellett csoportosult. Azt az embert, a ki felakasztotta magát, nem
fogják a többi tisztességes keresztyének sorába eltakarítani; annak
a számára az árokban van megásva a gödör. Pap sem kiséri azt, hanem
a gyepmester hozza ki a maga egylovas kordéján a négy szál
deszkából összetákolt koporsóját, a mi még csak meg sincs festve
feketére, fehérre, se a neve nincs ráirva. A sánta ló nyakára
akasztott kolomp neki a kisérő harangszó.</p>
<p>Szép énekszó helyett a gyülevész zagyva zsivajgása kiséri az
elátkozott fekhelyre s prédikáczió helyett a gyepmester mond
fölötte csufondáros ostobaságokat.</p>
<p>Azután, mielőtt bekaparná a koporsót a földbe, előveszi a
bicskáját s vékony szilánkokat hasogat le róla. Az ácsorgó nép,
különösen a vén asszonyok, egy-két Petermännchent nem sajnáltak egy
ilyen forgácsdarabkáért adni. Csak úgy törik magukat érte. S az a
sok léhütő nép nem is sejti azt, hogy egyenkint mindegyikük milyen
közel van ahhoz, hogy egy ember, a ki egy félig kitört fejfának
támaszkodva nézi azt a dobajgást, egyszerre csak megbolondulva oda
rohanjon az árokba közéjök s azzal a fejfával betörje a fejét, a
hányat elől-utól talál: «majd békét hagytok az apámnak!»</p>
<p>A gyepmester végre engem is meglátott.</p>
<p>– Nos hát? katonauram! Nem restellne egy Petermännchent
<span class="pagenum"><a name="Page_178" id=
"Page_178">-178-</a></span> kiugratni a tarsolyából, egy darab
forgácsért a magát fölakasztott embernek a koporsójából? Nagy erő
van ám ebben! Az öngyilkos koporsójából egy forgács megvéd a
mennykőcsapástól!</p>
<p>– Akkor adja kend nekem ide a szeget abból a koporsóból, mert az
magához húzza a mennykövet. Nekem olyan kell. Feleltem neki.</p>
<p>Az biz arra is kész volt.</p>
<p>– De már a koporsószeget nem adom ám alább egy tallérnál.</p>
<p>Annyi volt az egész vagyonom: oda adtam érte.</p>
<p>… Tehát ez a koporsószeg, a minek senki más nem volt a kovácsa,
mint én magam, volt nekem az apai örökségem is, meg a szerzeményem
is, egy személyben.</p>
<p>A mint módom volt benne, gyűrűt csináltattam ebből a szegből, s
azt most is viselem a jobb kezem mutató ujján.</p>
<p>(– No az bizonyára nagyobb büntetés volt te neked minden
elkövetett bűneidért, mintha kerékbe törtek volna! mondá a
nagyherczeg, elővéve a zsebkendőjét. A soltész észrevételei egészen
elenyésztek abban a hatalmas orrfuvásban, a mi serenissime
elérzékenyülését kifejezte.)</p>
<hr class="chap" />
<div class="chapter"></div>
<p><span class="pagenum"><a name="Page_179" id=
"Page_179">-179-</a></span></p>
<h2><span class="smaller">HETEDIK RÉSZ.</span><br />
A BOLDOG NYUGALOM.</h2>
<p>Egy fillér nélkül álltam a világban. És még sem éreztem magamat
szegénynek. Az volt a gondolatom, hogy én egy ma született ember
vagyok: senki és semmi. De mégis annyival jobb az útfélre kitett
csecsemőnél, hogy nekem már nem kell járni és beszélni tanulnom s
senkinek nem kell azzal vesződni, hogy még dajkáljon és
ringasson.</p>
<p>Németország földén nem akartam többé megmaradni. Itt csak két
választásom volt: ha a becsületes emberek társaságában maradok,
akkor mihelyt rám ismernek, kénytelen leszek nekik megengedni, hogy
lenyakazzanak; ha pedig a háborus világba bódulok ujra bele, a
martalóczok közé, akkor meg magamnak leszek kénytelen megengedni,
hogy én nyakazzak le másokat s egyikhez sem volt kedvem.</p>
<p>Annyi hányódás után valami csendes, békességes otthon után
vágyódtam. Tervem nagyhamar készen volt. Az andernachi népnek egyik
legnevezetesebb kereskedése a tutajszállítás Hollandba. Innen
viszik le a Rajnán a tömérdek sok tengeri hajónak és gátczölöpnek
való szálfákat. Egy ilyen tutajra szegődtem evező legénynek.
Ezeknek illendő fizetésük van, minden napra harmincz fillér,
kenyér, sajt, száraz hal meg egy kancsó sör a javából. Én a sörömet
soha sem ittam meg, hanem eladtam három fillérért egy társamnak, a
ki kétszer is szomjas volt napjában. Én nem ittam mást, csak vizet.
<span class="pagenum"><a name="Page_180" id=
"Page_180">-180-</a></span></p>
<p>Mikor a többi evezőlegények, ha nagy szél fujt s kiverte a
tutajukat a partra, káromkodtak mint a jégeső, én megintettem őket
kegyesen, hogy ezzel hagyjanak föl, mert ez nem Istennek tetsző
szólásmód keresztyén ember szájában; ha pedig nagy unatkozásukban
összeültek karikába, koczkázni, én félrehuzódtam közülök s a
csalogatónak azt feleltem, hogy a IX. parancsolat azt mondja: «ne
kivánd a te felebarátodnak semmi marháját.»</p>
<p>A többiek csufolódása figyelmessé tette rám a hajós gazdát.</p>
<p>– Ejnye, te ficzkó! szólíta meg; hát te se nem iszol, se nem
koczkázol, se nem káromkodol? Hisz akkor te átkozottul kegyes ember
vagy. Akkor én tégedet legalább is háromszoros áron adlak el, mint
a többi gézengúzt Nijmegenben.</p>
<p>– Elád kend bennünket Nijmegenben? kérdezém nagyot bámulva.</p>
<p>– Hát mi az ördögöt csinálnék veletek? víznek lefelé csak elvisz
a tutaj, akárhányan vagytok, de vissza hogy hoználak? A hátamra
csak nem vehetem ezt a sok pernahajdert, hogy úgy czepeljem haza.
Ne félj semmit! A parton már ott várnak a makerek. Az egyik
megveszi tőlem a tutajokat, a másik az evezős legényeket: ki
milyen, darab számra. A mit az emberekért kapok, azt
megfelezzük!</p>
<p>– Hát aztán mit csinálnak a megvett emberekkel?</p>
<p>– Ne gondold, hogy kalbásztölteléknek aprítják föl! Hanem hát a
hollandus ember szeret hajós lenni, de csak kapitány meg kormányos;
katona is szeret lenni, hanem csak kapitány meg várparancsnok. A
matrózságot meg a közkatonaságot nem bánja, ha elvégzi más. Arra jó
az ostoba idegen. Azt megfogadja jó pénzért. Ilyen a hollandus. Hát
csak mondd meg, hogy melyikhez van kedved: matróznak állni, vagy
szárazföldi patkánynak?</p>
<p>– Megmondom az igazat, patronus uram, felelék neki. Mivel hogy
fogadásom tartja, soha nem hazudni többet, <span class=
"pagenum"><a name="Page_181" id="Page_181">-181-</a></span> hanem
mindig csak egyenesen megmondani az igazat. Nekem már elég volt a
katonáskodásból. Nagyon sok vért ontottam s az nyomja a lelkemet.
Nem szeretnék többé katona lenni, inkább megyek a tengerre s
hányatom magamat a habokkal.</p>
<p>– No te igazi ostoba ficzkó vagy! Hisz akkor mégy bele ép a
háboru javába. A hollandus a tengeren viseli az igazi háborut; a
száraz földön csak azért tartja a katonát, hogy ha egy várából
kiéheztetik, hát legyen a ki kapituláljon. Soha se mennek azok
ütközetbe. Pontosság, józanság, jámbor élet a hollandus katonának a
virtusa; engem az ördög vigyen el, ha ott egy esztendő alatt
legalább is káplárságig nem viszed. Mi voltál eddig?</p>
<p>– Constabler voltam a tüzéreknél.</p>
<p>– No hát ezt ott is megkapod.</p>
<p>– De vajjon mit csinálnak a hollandusoknál a tüzér constablerek,
ha nem kell nekik ellenséget ágyúzni?</p>
<p>– Van azoknak elég dolguk. Vasárnaponkint ők csinálják a város
végén a gyönyörű tüzijátékokat s hétköznap az ahhoz való rakétákat
készítik.</p>
<p>… Így jutottam én be tüzér-constablernek Nijmegen városába.
Hatvan tallér volt a díj, a mit a bőrömért adtak, s ennek fele
megmaradt nekem.</p>
<p>Egészen kedvem szerint való nép közé jutottam. Nem volt itt
éjszakai lárma, tivornyázás, nem szaladgáltak szeleburdi junkerek,
diákok a polgárok feleségei után; nem volt verekedés a polgárok és
katonák között; sőt ellenkezőleg vasárnap mind a fegyveres, mind a
fegyvertelen nép együtt ment a templomba, ki hová tartozott s este
együtt iddogáltak a sörházban.</p>
<p>Még az is meg volt engedve a katonáknak, hogy üres idejükben
napi bérért dolgozni eljárjanak: a mire elég nagy alkalmuk volt, az
egész Nijmegen város összes területe egyetlen egy virágos kertet
képezvén, mely a mai korban legnevezetesebb kereskedelmi czikket, a
tulipánhagymákat állítja elő. <span class="pagenum"><a name=
"Page_182" id="Page_182">-182-</a></span></p>
<p>Mint tudjuk, jelenleg nem csak Európa, de a török szultán
országai is minden más növénynek az elpusztulása által nem
szenvednének olyan nagy veszteséget, mint ha egy évben a hollandi
tulipán-hagymák kimaradnának a vásárból. Nem mondom azzal, mintha a
szegfüvek is életszükséget nem képeznének, de mégis a tulipán az
irányadó. Egy tulipán: egy mérő buza. De az is külömböző
becsértékkel bir a szirmok szinvegyületéhez képest. Vannak a
tulipánok között herczegek, fejedelmek, a miket csak királyok és
szultánok képesek megfizetni.</p>
<p>Egy ilyen tulipánokban gazdag özvegyasszonyhoz jutottam én be
kertészlegénynek. Ráértem a tüzér-constablerségen felül.</p>
<p>Az ifjasszony minden reggel korán kijött a kertjébe,
megtekinteni a tulipánokat, mikor még nem voltak kinyilva, és
délután, mikor már kitárt kelyheikkel pompáztak.</p>
<p>Hanem én az ő arczát soha sem láttam kinyilva. Olyan főkötőt
viselt, a miből csak az orra hegye látszott ki s én csak a
termetéről sejthettem, hogy fiatal. Ha néha hozzám szólt, azt is
oly sipegve ejté ki, mintha sajnálná tőlem, hogy meghallom a
hangját.</p>
<p>Iszonyu gazdagnak kellett neki lenni, a tulipánjai szinéről és
rendkívüli sokaságáról itélve.</p>
<p>De nemcsak ezekben feküdt rendkívüli nagy tőkéje, hanem a mit
még azonkívül csigahéjakban birtokolt, az mesés kincseket
képviselhetett.</p>
<p>Egész Hollandban a csigahéj volt a kereskedelmi árfolyam
irányadója, s innen elterjedt az Francziaországba és Angliába. A
főurak vetekedtek egymás kezéről elárverezni a spondilus
regiusokat, a villámozott tekercseket, a szivárványos tengeri
füleket, a királyné-főkötőket és babyloni tornyokat, a
Faraoturbánokat, a mikért nem sajnáltak száz-kétszáz tallért
kiadogatni; sőt egy-egy «scalaria preciosa» birtokáért száz
zehinóig is fölárvereztek. A csigahéj drágább volt az igaz
gyöngynél. <span class="pagenum"><a name="Page_183" id=
"Page_183">-183-</a></span></p>
<p>S az én özvegy asszonyom megboldogult férje különösen ez
utóbbiakra fordította minden üzelmét. Scalariái, a mikkel egy
fiókja tele volt, megértek annyit, mint egy három árboczos, tele
gabonával. Ez volt az ő legféltettebb kincse, a miért nem egy angol
lord ostromolta, mesés összeget kinálva a birtokáért. Sőt, mint
mondják, egy műbarát mylord már annyira is vetemedett, hogy a kezét
ajánlotta a szép özvegynek, hogy a féltett és irigylett kincshez
hozzájusson; de a míg az özvegy rátartóskodva habozott, hogy
belecsapjon a tenyerébe, egyszer csak beütött az egész
csigakereskedésbe a krach.</p>
<p>Hogyan ütött be?</p>
<p>Hát a mint bölcsen méltóztatnak tudni, minden csiga jobbról bal
felé fordulva építi a házát, a scalaria is hasonlókép. Hát egyszer
egy Sumatrából hazatért hajós hoz egy egész csoport olyan scalaria
preciosát magával, a miknek a héja balról jobb felé tekeredik.</p>
<p>Ez a «novitas» egyszerre megbuktatott minden eddigi csigát. A
bankárok és mylordok, kik addig az egymás hátára másztak a scalaria
preciosa árverezésekor, most mind kitörő dühvel rohantak a scalaria
retrotorsa után, azt felverték darabonkint két–háromezer tallérra,
míg az eddigi száz aranyos scalaria preciosáról csak úgy beszéltek,
hogy megér még 10–15 tallért. Ezt a nagy csapást az én özvegyem nem
viselhette el egyedül.</p>
<p>Mikor megtudtam házi asszonyomnak nagy bánatát, bátorságot
vettem magamnak, hogy őt megszólítsam.</p>
<p>– Hiszen ha csak az nyomja kegyelmednek a szivét, édes jó
asszonyom, hogy a jobbratekeredő csigák megbuktatják az addig
kedvelt balratekeredőket, én ezen igen könnyen tudok segíteni s
rövid időn készítek kegyelmednek annyi jobboldali hajlamu
csigabigát, hogy az egész vásárt elláthatja vele.</p>
<p>– Jaj de csak semmi boszorkányság ne legyen benne, szabódék a
kegyes asszonyság, mert én soha semmi ördögi mesterséghez nem
folyamodtam, a megbűvölés, megbabonázás, <span class=
"pagenum"><a name="Page_184" id="Page_184">-184-</a></span>
ráolvasás ördögi praktikáitól magamat mindenkor távol tartottam, s
a milyen igazán reménylem, hogy szegény megboldogult édes urammal
ott fönn a szenteknek egyességében valamikor találkozni fogok, nem
szeretném a lelkemet semmiféle bálványimádásba esés által a
gonosznak elkötelezni.</p>
<p>– Nincsen abban semmiféle gonoszság, kegyelmes asszonyom,
biztatám én a jó lelket; mert a mit én mondok, az tiszta tudomány,
a hogy aztat egy vastag könyvben megírta tudós Wagnerius professor,
ki maga is prédikátor és igen kegyes ember, a plánták és hidegvérű
állatok sympathiáiról és antipathiáiról; s mindez Istentől
rendeltetett. Tudniillik, hogy a paszuly indája mindig
balról-jobbra tekeredik a karóra, a komló indája ellenben
állhatatosan jobbról-balra és azt soha egyik is el nem téveszti. Ha
azonban a komlót és paszulyt egymás mellé ültetik: mivelhogy ez a
két növény egymás iránt antipathiával viseltetik, akkor a paszuly
tekeredik balra s a komló jobbra. Quod fuit probatum. Erről jött rá
a tudós professor arra a további experimentumra, hogy ha a csigák,
melyek az acephalákhoz tartoznak, s a házaikat jobbról-balra
tekerve építik, véletlenül a tengerfenék virágágyain egymás mellé
kerülnek a nautilus pompiliussal, mely a cephalopodák fajtája s a
házát balról jobbra csavarva formálja, akkor ezek, az egymás iránti
antipathiánál fogva, megfordítják a működésüket s a csiga jobbról
balra, a nautilus pedig balról jobbra kanyarítja a héját, mivelhogy
a csigáknak egész életük csupa sympathiákon és antipathiákon
alapul. Ebből világos, hogy azok a conchyliologok, a kik a scalaria
retrotorsával egész társadalmi revolutiót idéztek elő, s
Németalföldnek jólétét, fölvirágozását alapjaiban megrendíték,
véletlenül találtak olyan csigákra, melyek ily antipathikus
találkozás által rendes építkezési rendszerüket ellenkezőre
fordíták s kegyelmednek is, drága asszonyom, annyi búbánatot
okoztak. Ezeket mi most, ha kegyelmed az én ajánlatomba
<span class="pagenum"><a name="Page_185" id=
"Page_185">-185-</a></span> beleegyeznék, kegyetlenül
letromfolhatnók s kegyelmed rövid időn roppant nagy gazdagságot
szerezhetne magának, hogy azt minden asszony, még a kormányzóné is
megirigyelné.</p>
<p>– S hogy történhetnék ez meg? kérdezé a jó lélek, félarczát
kitüntetve abból a főkötőből, mely eddig csaknem egészen fogva
tartá.</p>
<p>– Akképen, hogy kegyelmed a szokott szállítmányosai által
hozatna ide magának, jól eltéve tengervízbe, eleven scalariákat és
nautilusokat, a miket legkönnyebben lehet elevenen elfogni a párzás
ideje alatt.</p>
<p>E szóra az én házi asszonyom az egész fátyolát az arcza elé
huzta s szemérmesen megfeddett.</p>
<p>– Tartsa kegyelmed a nyelvét kapiczányon, s gondolja meg, hogy
szemérmetes özvegy előtt elmélkedik.</p>
<p>– Igazság. Tehát «a törvényes egybekelés» idején. Ide érve, az
eleven csigák számára egy nagy vízmedenczét fogunk elkésziteni,
melybe tengervizet eresztünk, tengerfenék homoku talajba tengeri
növényeket ültetünk s abba a csigákat és nautilusokat elhelyezzük
és tápláljuk tengeri csillagokkal, holothurokkal, s más afféle puha
állatokkal. Azok nem sokára le fogják rakni tojásaikat. A scalaria
tojásai egymáshoz vannak kötözve selyemszálalakú fonallal, mint egy
gyöngyfüzér, a nautilus tojásai ellenben hatosával vannak egymáshoz
ragasztva, mint a csillag. Már most, ha egykor ezeknek birtokában
leszünk, egy ilyen gyöngyfüzérnyi scalariát a két véginél
összekötünk karikára, a közepibe a karikának oda tesszük a nautilus
tojáscsillagot, s meglássa kegyelmed, hogy mind valamennyi, mikor a
tojásból kibujik, megfordítva kezdi el a héját építeni.</p>
<p>Az én asszonyom kapott ezen az ajánlaton, mindjárt megtette a
megrendelést s azontul sokkal nyájasabb volt hozzám, mikor lejött a
kertbe s egy negyedórával tovább időzött ott, mint egyébkor.</p>
<p>Én azalatt végeztem a magam hivatalos kötelességét; <span class=
"pagenum"><a name="Page_186" id="Page_186">-186-</a></span>
délelőtt kifényesítettem a rám bizott ágyúkat, megvizitáltam a
legénység kabátját, nincs-e rajta egy gomb az állam czímerével
lefelé fordítottan felvarrva, elmentem raportra a kapitányhoz,
megmondtam neki, hogy minden rendben van; vasárnaponkint rendeztem
a tüzijátékot a népkertben s hétköznap délutánonkint kertészkedtem
az özvegyasszonynál. A mi pénzt szereztem, azt megtakarítottam,
kancsóhoz, pipához még kinálva se nyultam s mindenkinek megadtam a
titulusát, a kivel beszéltem. Ekkép mindenütt megkedveltettem
magamat. Valóságos istenfélő kegyes ember lett belőlem.</p>
<p>(Hej nagy tolvajság fog még ebből kisülni! sóhajtá a
soltész.)</p>
<p>Hiszen megvallom az igazat, nem azért viseltem magamat így,
mintha az nekem valami nagyon jól esett volna, hanem hogy ezáltal
érdemeket szerezzek magamnak arra, hogy minél előbb hadnagyi rangra
vergődhessem.</p>
<p>Midőn tehát megérkezének az eleven puhányok, elkészítém számukra
a kert hátuljában a tervezett medenczét, melyet magas téglafallal
vettünk körül s ott az elhelyezett csigák szerencsésen lerakták
tojásaikat, melyekkel azután megkezdém a czélba vett mesterkedést.
Méltóztatnak azt tudni, kegyelmes uraim, hogy a csigák tojásainak
az a tulajdonsága van, mely a madarak és kigyók tojásaitól őket
megkülömbözteti, hogy a fejlődő állattal együtt maga a tojás is nő.
A csigatojás, mely eleinte akkora volt, mint egy lencseszem,
utóljafelé akkora lesz, mint egy mogyoró, és akkor a héja oly
vékony, mint a hártya, s azon keresztül a már élő állatot lehet jól
látni, a mint sebesen forog, mint a pörgetyű, lehet látni, a mint a
szíve ver.</p>
<p>(– No most meg már malakologiai prælectiót tart itt nekünk a
gézenguz, hogy azzal is töltse az időt.)</p>
<p>Már ezt pedig meg kell hallgatniok kegyelmeteknek; mert épen itt
vádoltak azzal, hogy ördöngös boszorkánysággal foglalkozom; tehát
azt be kell bizonyítanom, hogy <span class="pagenum"><a name=
"Page_187" id="Page_187">-187-</a></span> mind az a siker, a mit
kivivtam, nem a föld alatti hatalmakkal való egyetértésnek, hanem
csupán a földfeletti természeti titok jól értésének következménye
volt.</p>
<p>Már a fejlődő csigákon lehetett észrevenni a tojáshéjban, hogy
azok mind balrul jobbra végzik a körforgásukat. E végett, hogy a
két antipathicus fajzás egymás közelében maradjon, gyakran meg
kellett igazgatni a fekvésüket, mert a tojások libegnek.</p>
<p>(– Megállj csak! Szólt közbe a soltész. Ugy tudom, hogy a
csigáknak nincsenek szemeik: hogyan láthatják hát meg azok az
antipathicus ellenfélt?)</p>
<p>Épen a titkos antipathia által. Ha nincs szemük, ellenben vannak
oly titokszerű organumaik, a minők nekünk melegvérű állatoknak nem
adattak. – A kipattanó csigák mind egytől egyig balrul jobbra
készítették a házaikat.</p>
<p>Ime ez által meg volt oldva a mesés meggazdagodásnak a
titka.</p>
<p>Az én házi asszonyom e titokszerű természeti működés alatt, a
míg az általam ápolt csigák műveiket befejezték, mindennap egy
negyed órával többet töltött a kertbeli medencze körül, s maga is
segített nekem a csigákat helyreigazgatni, s e munkában eleinte
csak a keze fejéről tűrte fel a ruhája ujját, de utoljára már egész
könyökig felgyürte azt, egy szép és sima kart engedve szemeimnek
meglátni, mely kegy nem osztatik egy erényes asszony által másnak,
mint csupán a törvényes férjnek.</p>
<p>S minthogy ez mulhatatlan volt, s minthogy a titokba senki mást
beavatni nem lehetett, a legtermészetesebb következménye volt a
körülményeknek, hogy az ifjú özvegy a végett, hogy a karját
könyökig feltűrve mutathassa meg nekem, erkölcsi kényszerűség által
lett ösztönözve arra, hogy elébb a kezét nekem adja, s engemet
törvényes férjül elfogadjon; tehát nem megbűvölés, nem ördögi
praktika, nem gonosz csábítás által értem el azt, hogy a város
leggazdagabb és legszebb fiatal özvegyasszonya egyszer csak engem
vezetett az oltárhoz. <span class="pagenum"><a name="Page_188" id=
"Page_188">-188-</a></span></p>
<p>(– Napnál fényesebb valóság! A szemérmetes hollandi özvegy
rabolta el a kanonirkonstáblert!)</p>
<p>Azonban dúsan meg lett jutalmazva érte. Mert az általam ily
módon előállított scalaria retrotorsák mesés gazdagságot hoztak a
házához. Nem győztük hová fordítani a töméntelen pénzt. De a
jutalom nagyobb része okvetlenül az a hitvesi hűség volt, a
melylyel én a feleségem iránt viseltettem. Magam sem hittem volna,
hogy olyan jó férj válhasson belőlem. A mikor a kaszárnyában nem
volt dolgom, mindig otthon ültem, s minden reggel magam főztem meg
a theát feleségem számára.</p>
<p>Mindenképen meglett volna velem elégedve az asszonyom, az új
férjével. Csak egy dologban nem álltam ki a megboldogulttal az
összehasonlítást. Az kapitány volt, én pedig csak konstabler.</p>
<p>Persze csak olyan kapitány volt szegény, a ki soha ütközetet nem
látott, s mikor a polgárőrséget urnapi proczessiók alkalmával
vezényelte, s a mise végén sortüzet adatott, a két tenyerével
betakarta füleit, hogy ne hallja; hanem azért még is csak
kapitányné «asszonynak» hitták az ő feleségét, az enyimet pedig
csak konstablerné «asszonynak.» Ezt a degradácziót asszonyszív nem
képes elviselni.</p>
<p>Megpróbáltam én, mikor már nagyon sok pénzünk volt, hogy
vásárlok magamnak legalább hadnagyi rangot. De elutasítottak vele,
ötvenhatan voltak előttem bejegyezve, a kiket nem volt szabad
megelőznöm.</p>
<p>E miatt aztán a feleségem nem járt ki a házból sehova, nehogy az
ismerősök a konstablerné ifjasszony czímmel boszantsák s ha levelet
írt valahova, a mivel kénytelen volt, mert még a mészárostól is
levél utján rendelte meg a borjuczombot, így jegyezte a nevemet
alá: Van der Bullen Tóbiás kapitány özvegyének a férje; a miből
utoljára az lett, hogy rövidségnek okáért Van der Bullen Tobiásnak
híttak. Így jutottam a tizenkettedik álnevemhez, egészen
ártatlanul. <span class="pagenum"><a name="Page_189" id=
"Page_189">-189-</a></span></p>
<p>Ez mondhatom, hogy nagyon unalmas élet volt. Hiába volt a
tömérdek sok pénz a ládánkban, ha nem volt mire kiadnunk. Az
ivásról lemondtam, pipázni otthon, a tisztaság végett, nem volt
szabad. Pedig otthon kellett ülnöm. Nem is tudom, hová mentem
volna. A kereskedők gyüldéjében mind olyan dolgokról beszéltek, a
miket én ki nem állhattam: a férfiak mind olyan okosak itt, hogy
nem lehet velük semmi tréfát kezdeni, s az asszonyok oly erényesek,
hogy még a kakasaiknak sem engednek egy tyúknál többel ismeretséget
kezdeni.</p>
<p>Ez alatt megtörtént az a szerencse, hogy a feleségem abba az
állapotba jutott, a melyben az asszonyoknak rendkívüli kivánságaik
vannak. Hiszen tetszik tudni, hogy ez rendes dolog. Az egyik
asszony azt kivánja meg, hogy egy tál vargacsirizt szeretne
megenni; a másik mindjárt meghal, ha egy nagy varangyos békának a
rángatozó lábát le nem haraphatja; van olyan, a melyiknek a
kedvéért éjszakának idején kell kiugrani a férjének az ágyból, s
fölverni valamennyi szatócsboltot, hogy adjanak a felesége számára
egy kis jó fáin kulimászt. Tetszik tudni, hogy az ilyen
kivánságokat nem lehet, sőt veszedelmes megtagadni. Az én feleségem
valamennyinél exoticusabb dolgot kivánt meg. Egy darab pergament.
Hát hisz az van elég. Igen, de arra a pergamenre annak kellett irva
lenni, hogy az ő férje kapitány.</p>
<p>Hol vegyek ilyet?</p>
<p>Mikor legjobban tépelődtem rajta: elém hoz a véletlen egy régi
ismerősömet. Mynheer Ruyssent.</p>
<p>Rögtön rám ismert, nem lehetett magamat előtte eltagadnom.
Külömben is volt már közöttünk némi czimboraság, a mi kötelezett a
bizalmasságra.</p>
<p>Elmondta előttem, hogy ugyan keresnek ám Németországban,
egyfelől a templáriusok templomi kincseinek meghatalmazás nélküli
ujra czineztetése végett, másfelől pedig a hamburgi múhborjú
csodálatos metempsychosisának előidézése miatt. <span class=
"pagenum"><a name="Page_190" id="Page_190">-190-</a></span></p>
<p>(– Gyönyörü paraphrasisai a lopásnak és gyilkosságnak! dörmögé a
soltész.)</p>
<p>Szerencsém, hogy itt Hollandban csak a feleségem megholt
férjének a nevén gúnyolnak, mert ha megtudnák azt, hogy ki fia
vagyok, bizony kiadnának.</p>
<p>Én meg azután magam részéről előadtam neki a nagy bajomat, hogy
kapitány szeretnék lenni, de nem tudom, hogyan kell azt itt
kibőjtölni, a nélkül pedig a feleségem agyonboszant.</p>
<p>– Hja, fiam, monda mynher Ruyssen: «nem éred azt hajasan:
kopaszan is bajosan,» hogy te itt a szárazföldön valaha kapitány
légy. Itt nem csinálnak háborut: azt a hollandus jobb szereti
nézni. Hanem ha kapitányi rangra akarsz vergődni, gyere el velem a
tengerre, én most utban vagyok Keletindia felé; épen puskákat,
ágyúkat szállítok a bengáliai Nábob, Nujuf khán számára: annak a
hadseregében szolgál, mint hadvezér a te hazádfia Reinhard Walter.
Az is kalandorból, minő te vagy, lett nagy urrá. A nevét
megváltoztatta Sommerre, az indusok úgy hiják, hogy «Szumro», a
francziák meg «Sombre». Annak nagy szüksége van jó katonákra,
különösen tüzérekre. Ha eljösz velem, egy esztendő alatt fejedelem
is lehet belőled, nem csak kapitány.</p>
<p>Mynheer Ruyssen olyan csodadolgokat tudott nekem mesélni Sommer
bámulatos sikeréről Bengáliában, hogy egészen felhevítette az
agyamat.</p>
<p>Hozzájárult a rettenetes unalom, a mi ebben az egyhangu semmit
nem tevésben majd megölt már. Felcsaptam a mynheernek.</p>
<p>A feleségem nem tudott hová lenni örömében, mikor bevezettem
hozzá mynheer Ruyssent, s elmondattam vele, hogy van egy ország, a
hol terem egy fa, annak a neve banaan, annak van ezer ága, minden
ágán lóg száz füge s minden fügében egy kapitányi pátens: csak le
kell szakítani. Még ő küldött.</p>
<p>– Eredj fiam! Eredj mindjárt! Le ne késsél a hajóról!
<span class="pagenum"><a name="Page_191" id=
"Page_191">-191-</a></span></p>
<p>Ő maga pakolt el a számomra minden utravalót, a jó lélek! Hiába
kértem, hogy ne emelgesse a bőröndöt; csupa igyekezet volt: még
szappant is pakolt el a számomra, meg fogkefét. S mikor
elbocsátott, még csak meg sem siratott. A hollandi nők hozzá vannak
már ahhoz szokva, hogy a férfiak évhosszat odajárnak távol
tengereken túli országokban, s arra való a kölcsönös erényességben
való bizalom, hogy egymást ne féltsék.</p>
<p>Megvallom, a sok egyéb közt nekem is tetszett az a gondolat,
hogy nem kell idehaza lennem bizonyos idő alatt, a míg a kezdődő
ember a legkiállhatatlanabb valamennyi állatok csirkéi és csikói
között. Bizonyos, hogy az én hivatalom volna a bölcsőringatás.
Akkor még is ringasson engem inkább a hajó.</p>
<p>Két nap mulva hajóra ültem mynheer Ruyssennel, s egy időre
bucsút vettem Európától. Kedvező szél dagasztá vitorlánkat.
Feleségem zsebkendőjével integetett utánam a partról.</p>
<p>(– Követtél el utközben valami tengeri istentelenséget? állítá
meg a kifeszített vitorlákkal tovarepülő hajót a soltész.)</p>
<p>– Semmi feljegyzésre méltót.</p>
<p>(– Akkor ugord át az egész atlanti tengert a Csendes-oczeánnal
egyetemben; ne töltsd az időt repülő halak és éneklő syrének
meséivel, hanem köss ki egyenesen Bengaliában s folytasd ott, a hol
valami gonoszat tettél.)</p>
<p>Megérkeztem már!</p>
<hr class="chap" />
<div class="chapter"></div>
<p><span class="pagenum"><a name="Page_192" id=
"Page_192">-192-</a></span></p>
<h2><span class="smaller">NYOLCZADIK RÉSZ.</span><br />
BENGÁLIÁBAN.</h2>
<h3>I. SZUMRO BEGUM.</h3>
<p>Megbocsát nekem a kegyelmes törvényszék, kezdé másnap a
vallatott bűnös, ha némi körülményeket előre bocsátok. Ezek az
általam elkövetett legsúlyosabb vétkek felvilágosítására
szolgálnak, a mik között vannak a bálványimádás, soknejüség és
királyölés.</p>
<p>(– Tudom, hogy mindmegannyi virtussá fognak azok átváltozni!
sóhajta fel keservesen a soltész.)</p>
<p>Igenis, hagyá helybe a vádlott.</p>
<p>Tehát, hogy az elején kezdjem: a Ganges partján Benáresz mellett
van egy óriási torony. Annak az ablakából nyulik ki egy emberderék
vastagságú bámbusz gerenda, arra van felakasztva hosszú lánczon egy
nagy vaskalitka. Abban a vaskalitkában ül egy ember, a kinek a
toronyból hosszú bámbúszrudon nyujtanak be enni és inni valót. A
kalitka egy nagy tó fölött libeg, melyet a Ganges szakadéka képez;
ez a tó tele van krokodilusokkal. Estenden csak úgy tátogatják a
százfogú torkaikat, fölfelé ácsingózva. Ha az a kalitkában ülő
ember valahogy ki tudna törni a vasrudakon s megkisértené a
leugrást abba a tóba, bizonyosan felfalnák a kajmánok.</p>
<p>S ki ez az ember ott abban a kalitkában?</p>
<p>Senki sem más, mint ő császári királyi fensége Sah Allum, a
Nagymogul koronaörököse.</p>
<p>S miért ül ő ott abban a kalitkában? <span class=
"pagenum"><a name="Page_193" id="Page_193">-193-</a></span></p>
<p>Azért, mert vendégszerető karokkal fogadta Mir Koszszimot, a
bengáliai nábob ő fenségét, mikor őt az angolok a patnai ütközet
után országából elűzték. Az angolok azután sah Allumot is elfogták
a buxari ütközet után, akkor Mir Koszszim tovább futott az audhi
nábobhoz. Ennek a fővezére volt Sommer.</p>
<p>Az angolok azt követelték az audhi nábobtól, hogy adja ki nekik
Mir Koszszimot és Sommert, hogy még két másik kalitkát
függeszthessenek fel a krokodilus-tó fölé, s azokba elhelyezhessék
őket sah Allum mellé, hogy ne unja magát ő fensége olyan
nagyon.</p>
<p>Az audhi khán futni hagyta Sommert s nem adta ki a kalitka
számára. Sommer a dzsatokhoz menekült a Jumnak folyón túl. Ott új
hadsereget szervezett. Az angolok onnan is elűzték. Akkor futott a
Radsputa fejedelemhez, Joudporba. Annál is hadsereget alkotott
európai rend szerint, s meghódította számára a chitorei és az
abnili rahjákat; az angolok innen is elűzték. Nem hadsereggel,
hanem ráijesztettek a nábobra. Sommernek futni kellett.</p>
<p>Innen aztán Nujuf khánhoz futott, Delhibe, India fővárosába, a
kinek egész neve «Mirza Nujuf khán, Zülfikár, al Dowla» a nagymogul
fővezére és mindenttevő minisztere; Sommer itt is szives
fogadtatásra talált.</p>
<p>(No ez épen hozzád illő csavargó lehetett, jegyzé meg a
soltész.)</p>
<p>Nagy megtiszteltetés rám nézve!</p>
<p>A legelső napon már alkalma volt Sommernek meghálálhatni Nujuf
khánnak a baráti fogadtatást. Éjjel a lázadó maratták rajta ütöttek
a fővezéri palotán s meg akarták Nujuf khánt ölni. Sommer a hű
kiséretével gyorsan segélyére rohant s leverte a lázadókat. Azok
pedig mennykő ficzkók, a császári sereg válogatott csapatjai, a kik
az előbbeni nagyvezérrel megtették azt, hogy mikor nem fizette ki a
zsoldjukat, megfogták, kikötötték az égető napra hajadon fővel s
addig tartották ott, míg nem fizetett.</p>
<p>(– Ezt jó lesz nem publikálni, nehogy az európai <span class=
"pagenum"><a name="Page_194" id="Page_194">-194-</a></span> katonák
is megtudják! dörmögé, nem a soltész, hanem a nagyfejedelem.)</p>
<p>A megszabadított császár hálából Sommerre bizta hadseregei
szervezését. Ez rövid időn oly hatalmas haderőt gyűjtött össze a
benszülöttekből s európai bevándorlókból, hogy egy év alatt
meghódítá vele a szomszéd dasásokat, elfoglalta fővárosukat, Agrát,
nábobjukat, Nevil Szinget beszorította Deig várába s e
hozzájárulhatatlannak hitt sziklafészket ostrommal bevette.</p>
<p>A delhii császár e diadalmas hadjárat jutalmául egy elfoglalt
tartomány, Szerdhána királyává nevezte ki Sommert. Így lett a
trieri fűszerkereskedő fiából király. Valóságos uralkodó
király.</p>
<p>Ne méltóztassanak únni ez elbeszélést, kegyelmes uraim.
Szükséges volt ezt előrebocsájtanom, hogy kimagyarázhatóvá tegyem a
sors bámulatos fordulatait, a mik csak egy idegen égalj alatt
történhetnek meg. Ez fogja megérthetővé tenni azokat a nagy
bűnvádakat, minek puszta neve engemet a földre lesujt, de ha a
lábam alatt levő földet leírhatom, mindenki azt fogja mondani: kelj
fel és menj békével odább! az a föld termi ezeket a bűnöket, mint a
csörgőkigyót, az upászfát: nem szived.</p>
<p>Szerdhána királyának birtoka tízszerte nagyobb, mint a trieri
fejedelemség, s jövedelme négyszerte több, mint a nagyherczegé.
Gyönyörű áldott ország: gabonában, gyapotban, dohányban gazdag.
Sommer hatalmas várat építtetett fővárosa mellé s haderejével féken
tartá a szomszédokat. Keresztültört a mevási erdőkön, miken eddig
idegen hódító soha át nem hatolt, a mik előtt vissza kellett
fordulni Nagy Sándornak diadalútjából, melyek Dzsingisz khán
hordáit megszégyeníték s melynek lakosai csak a szomszédokra
kivetett harácsot beszedni törtek elő ismeretlen rengetegeikből.
Sommer betört a hódíthatlan kietlenbe s a császár jobbágyaivá tette
a zsarolókat, valamennyi fejedelmeikkel együtt. Innen iziben a
kegyetlen ballukok ellen fordult, a kik fiatal leányok vérével
áldoznak bálványisteneiknek <span class="pagenum"><a name=
"Page_195" id="Page_195">-195-</a></span> s hetek alatt kiűzte őket
sziklavölgyeikből; utoljára a lázadó joinaguri rájah Pertaub Szing
ellen fordult, s mikor erővel nem birta őt legyőzni, szép szóval,
rábeszéléssel kényszeríté a meghódolásra.</p>
<p>A császár újabb jutalomról gondoskodott hadvezére számára, a mi
hozzá legméltóbb volt. Delhi legelőkelőbb fejedelmi családjában
volt egy leány, bámulatos szépség, a neve Zeib Alniffa; (hindu
nyelven: «nemének dísze») azt kérte meg számára feleségül. Sommer
azt mondta a császárnak, hogy csak oly föltétel alatt veszi nőül a
csodaszép Zeib Alniffát, ha ez áttér a keresztyén hitre.</p>
<p>A császár megütközve kérdezé tőle, hogy nem tudna-e szeretni egy
brahmán nőt?</p>
<p>– Épen azért, mert nagyon tudom őt szeretni, felelt a vezér,
akarom, hogy legyen katholikussá. Én már hajlott korú vagyok, van
egy korhely fiam, a kit elkergettem magamtól; ha meghalok, özvegyem
a brahman szokás szerint, velem együtt megégeti magát; de ha
katholikus hitre tér át, akkor nem a máglyámra lép föl, hanem a
trónomra s lesz országomban «begum», özvegy királyné, s nem kerül a
derék ország korhely, kicsapongó fiam kezére.</p>
<p>– Igazad van! mondá neki a császár s megengedé, hogy az ifjú,
szép fejedelemnő Sommer kedveért a keresztyén missionáriusok előtt
a Krisztus hitére térjen át: olyan nagy kegy, a minőt még európai
ember ki nem vívott Kelet-Indiában.</p>
<p>S a szép ifjú hölgy a bálványozásig szerette férjét: vele járt
minden hadjáratában, ápolta, híven őrködött felette, megóvta a
leggonoszabb ellenségtől, az árulástól, mely a hindu faj
fejedelmét, mint a liánvenyige az őserdőt, körülfonja. A szerencsés
hadvezérnek tömérdek volt az irigye, vetélytársa: az angol társaság
is régi ellensége volt. Gyakran csodaszerű volt megmenekülése a
halálveszélyből, a mit Zeib Alniffa figyelmes szeme látott meg
rendesen. Egyszer mégis sikerült őt megmérgezniök: a hős király hű
neje karjai közt lehelte ki lelkét. <span class="pagenum"><a name=
"Page_196" id="Page_196">-196-</a></span></p>
<p>Ekkor érkeztem meg épen Szerdhánába, a hová Sommer meghívott
tüzérsége vezényletére. A megholt király után özvegye foglalta el a
trónt «Szumro begum» czím alatt. A fiát kizárta a király az
öröklésből. Erkölcstelen, rossz ficzkó volt. A királynő trónra
lépte után, mikor már az özvegy által rám volt bizva a várbeli
tüzérség főparancsnoksága, egy pillanatra láttam őt. Elébb meg
akart vesztegetni, hogy szolgáltassam ki neki a királynét, s mikor
az nem sikerült, akkor fenyegetődzött, hogy mit tesz majd, ha
király fog lenni.</p>
<p>– No ha te király fogsz lenni, mondám neki, akkor én
királygyilkos leszek!</p>
<p>Végzetes jóslat volt ez. Hosszú ideig nem láttam azután a
ficzkót.</p>
<p>A Szumro Begum erős kézzel ragadta meg a kormánygyeplőt, férje
rendes hadseregét megszaporította, ágyúi számát negyvenre fölvitte
s a hadgyakorlatoknál maga vezényelt személyesen, tüzes paripáján,
vagy csataelefántján ülve; nem sokára megtanulták a szomszédok
fegyveres kezét tisztelni, a császár pedig az eszéhez bízni; oly
nagy lett a befolyása, hogy az ő tanácsa döntött az udvar
elhatározásainál.</p>
<p>S az ilyen keleti tanácskozások nagyon furcsa természetűek.
Mikor Gholan Kadir, a császár kegyencze, észreveszi, hogy befolyása
csökken a Szumro Begumé miatt, akkor beront a fővárosba a
vezénylete alatti rohillasereggel s elkezdi a császári palotát
ágyúztatni. Az ágyúszóra aztán hirtelen összeszedi Szumro Begum a
maga csapatjait, összefog a császári herczeg Jewán Bukkal,
visszaágyúztatja Gholam Kadirt s kiszabadítja a saját palotájában
megostromolt császárt, akkor aztán szépen eszükre térnek a harczoló
felek s kiegyeznek. Ez még a lengyel diætánál is praktikusabb módja
az alkotmányos tanácskozásnak.</p>
<p>A belső zendüléstől megszabadult császár azután időt nyert a
külellenségek felé fordulhatni. A zűrzavar alatt <span class=
"pagenum"><a name="Page_197" id="Page_197">-197-</a></span>
elfoglalta Kuli khán Ghokul Gúr várát: azt vissza kellett
foglalni.</p>
<p>Hadserege volt hozzá elég nagy számú, csak vezérei lettek volna.
De hiányzott a «Szumro». Csak a «Szumro Begum» volt itt és még az
is többet ért valamennyi vezérénél. Három hétig ostromoltuk már
Ghokul Gúr várát s a parancsnok alkudozni kezdett a feladás végett.
A császári sereg ez alatt neki adta magát a dőzsölésnek; egy éjjel
aztán, mikor gondtalanul álomnak hajtá mindenki mámoros fejét, a
közelben táborozó Kuli khán rajta ütött mongol lovasságával a
császári táboron s az álmából fölriadó sereget tetszése szerint
kezdte mészárolni. A fölgyujtott sátrak fényénél a rémületes
öldöklés képét a várőrség is megláthatá; arra az is kirontott a
kapukon; előhozta az ágyúit s hátulról támadva meg a császáriakat,
vészt, rémületet szórt a hadtömegeik közé. A császár sátorát
széttépték a golyók, s a palankinhordozói közül kettőt megöltek;
gyalog kellett futnia, s nem is tudta hová? két tűz közé volt
szorítva. És bizonyára veszve lett volna a gonosz éjjeli csatában
Sah Allum minden hadastól együtt, ha ott nincs Szumro Begum, a maga
kis csapatával, a mit európai tisztek tartottak jó fegyelem
alatt.</p>
<p>A vész hírére a hős királynő maga rögtön palankinjába ült, s a
hirtelen kéznél levő testőrcsapattal, – alig volt száz ember, – meg
a vezényletem alatti ágyúüteggel a legveszélyesebb helyére rohant
az ütközetnek.</p>
<p>Mikor elértük a kirohanó várőrséget, a délczeg amazon csak azt a
szót mondá nekem:</p>
<p>– Cselekedj, a hogy én cselekszem!</p>
<p>Azzal kiszállva palankinjából, lóra kapott s a kis
testőrcsapatja élén rárohant a várőrségre. Én tudtam a magam
dolgát. Ágyúimat úgy helyezém el, hogy azoknak a kartácsai
mindenütt az előre rohanó királyné útját seperjék tisztára, míg
másfelől jól irányzott tekéim az ellenfél ágyúit törték össze. Az
néhány percz mulva hanyathomlok <span class="pagenum"><a name=
"Page_198" id="Page_198">-198-</a></span> rohant vissza a vár felé;
de Szumro Begum egyszerre ért oda vele a felvonó hidhoz, s a
kinnszorult vezért elfogta s a várba behatolt és azt is elfoglalta;
hozzám vissza csak tized magával tért a királynő: testőrei többi
részét a várban hagyta őrségül.</p>
<p>– Most menjünk a császárt megmenteni! kiáltá, s az alatt egész
rendbe állított dandárjának élére állva, vágtatott az egész
harczvonalban dúló ütközet színhelyére. E zárt tömeg és ütegeinek
pusztító tüze megtörte Kuli khán hadát, a császári derék had
összeszedte magát, feltüzelve egy hős asszony példája által,
visszafordult s tönkreverte az ellenséget. A fölkelő nap teljes
diadalunkat világítá meg. El volt foglalva a vár, s le volt verve
az ellen.</p>
<p>Sah Allum az egész hadsereg előtt ölelte keblére a Szumro
Begumot, s e dísznevet adá neki: «legkedvesebb leányom.»</p>
<p>Azt sem tartózkodott kimondani valamennyi vezére előtt, hogy
ennek a derék asszonynak köszönheti egészen mind maga, mind a vele
együtt harczolt hat császári herczeg és az egész hadsereg
megszabadulását.</p>
<p>Erre aztán a Szumro Begum, asszonyi szemérmes elpirulással, így
felelt:</p>
<p>– Nem az enyém az egész dicséret: nagyobbik része azt a
vezéremet illeti, a ki ágyúim tüzét intézte. Őt jutalmazd meg.</p>
<p>S e szókkal engem mutatott be a császárnak.</p>
<p>Sah Allum azt felelte rá:</p>
<p>– Légy te magad az ő jutalma.</p>
<p>S saját császári kezével vezette oda hozzám a csodálatraméltó
szép arát; tulajdon gyűrűjével jegyezve el őt a számomra, s
egyúttal kinevezett a Szerdhána tartomány együtt uralkodójának a
Szumro Begummal «Maharadzsa Kong» név alatt.</p>
<p>Így lett én belőlem nem «alhadnagy», hanem alkirály.</p>
<p>(– S ez mind az utolsó szóig megtörtént igaz dolog? szólt közbe
a soltész.) <span class="pagenum"><a name="Page_199" id=
"Page_199">-199-</a></span></p>
<p>– Ahogy megolvasható a delhii udvari krónikákban és még több is
ennél.</p>
<p>(– Halaszszuk a többit holnapra! szólt a nagyherczeg. Ma érjük
be azzal, hogy egy andernachi cserzővargának a fia felkerült a
delhii császárság Szeharunporei országa Szerdhána tartományának
királyi trónjára. Ennél többet egy napra nem lehet tőle
követelni).</p>
<h3>A BÁLVÁNYIMÁDÁS.</h3>
<p>Másnap folytatá a vádlott:</p>
<p>– Szép lett volna ez így nagyon. Kaptam egy országot húsz
lak-rupia jövedelemmel, hozzá egy csodaszép királyi feleséget,
olyan szemekkel, a mikhez hasonlítható drágakő nincsen; hanem egy
nagy baj volt: hát a másik feleséggel mi lesz?</p>
<p>Mindenképen utamban volt a vallás s ezt a Szumro Begum előtt be
kellett vallanom.</p>
<p>(– Én bizony nem látom át, hogy miért kellett bevallanod? szólt
közbe a soltész. Hazudtál te már azelőtt is eleget, nagyokat is. Ez
is elfért volna a többi között.)</p>
<p>Ne méltóztassanak kegyelmességtek elfelejteni, hogy az apám
szomorú temetésénél fogadást tettem, hogy ezentul istenes életet
élek és soha az igazságtól eltérő szó ajkamat el nem hagyja, s az a
koporsószegből kovácsolt gyűrű folyvást ott szorította a
hüvelykujjamat s figyelmeztetett fogadásomra.</p>
<p>Én tehát kötelességemnek tartottam a Szumro Begum előtt
fölfedezni, hogy nekem már van egy törvényes feleségem
Hollandiában, a kivel nemcsak a fölbonthatlan sakramentum köt
össze, hanem még az a remény is, hogy visszatértemkor keblén fogom
találni kis gyermekemet, a kit tehát, még ha elhagyhatnék is, el
nem hagyok.</p>
<p>A szép királynő nemhogy megneheztelt volna ez őszinte
vallomásomért, sőt inkább nagyon felmagasztalt érte. <span class=
"pagenum"><a name="Page_200" id="Page_200">-200-</a></span></p>
<p>– A ki ilyen hűséges a távollevőhöz, az bizonyosan hűséges fog
lenni a közellevőhöz is. Az akadály nagy, de nem elháríthatlan.
Csak a vallás van közöttünk: az pedig megváltoztatható. Ha
katholikusok maradunk, akkor második nőt nem vehetsz, a míg az első
él; mert ez a kétnejüség vétke volna; ha pedig a Brahman hitre
térünk át, akkor nekem, mint asszonynak, trónon ülni, mint
özvegynek újra férjhez menni tiltják a szent könyvek. Hanem van a
két vallás között egy harmadik, a «Civa»-hit, országunkban bevett
felekezet, a dzsangámok hitvallása. A dzsangámok csak egy istent
hisznek: a «Civát», annak a képét hordják a karjukra akasztva, a
Lingám-bálványt. Ezek nem ismernek el rangkülömbséget ember és
ember között, mint a brahmanhitüek, az asszonyt nem tartják
lelketlen állatnak, hanem mikép a keresztyén vallás hivei, minden
embert egyenlőnek vallanak. A dzsangám hit szerint lehet egy
férjnek több feleséget is venni, még idegen nemzetbelit is, és
szabad velük egy asztalnál étkeznie, ha a próféta Bazawa
asztaláldását elmondták az étkek fölött. Ha erre a vallásra térünk
át mind a ketten, akkor elvehetsz feleségül engem s megtarthatod a
régit: tisztelet és szeretet megosztva is egész marad.</p>
<p>Meggondoltam a dolgot. Egy egész ország sorsa függött
elhatározásomtól. Az egyik oldalon egy nép, mely uralkodásomtól
várja fölvirágozását, másfél millió tallér évi jövedelem, egy dicső
hölgy, ifjúságtól ragyogó arczczal, deli termettel, szerelemtől
lángoló szivvel, ki minden áldozatra kész érettem s a paradicsom
minden gyönyörét kinálja ajkaival: a másik oldalon pedig a római
pápa, a szent Péter kulcsaival… ugyan kegyelmes uraim, ha önökre
lett volna bizva a választás, melyik után nyultak volna?</p>
<p>(– Elmenj, perversus nebulo! kiálta rá a nagyherczeg, még minket
is bele akarsz vonni a condolentiába! persze, hogy mi is úgy
tettünk volna, mint te. Soltész uram is hamarább megcsókolta volna
a szép menyecske száját, <span class="pagenum"><a name="Page_201"
id="Page_201">-201-</a></span> mint a pápa papucsát, kivált ott az
Isten háta mögött, Szeharunpore ország Szerdhána tartományában.
Bálványimádó lettél. Nem tehettél másképen. Lelked rajta, számolj
érte a más világon. – Ez a bűnlajstromból törültessék ki neki!)</p>
<p>Még a soltész sem tudott ennek ellentmondani. Eleinte ugyan csak
szedegette komoly ránczokba az arczát; de végre ő is hagyta
nevetésre futni az ajkait, a többi biró urak példájára s a
gazembernek kénytelen volt elengedni a bálványimádás főbenjáró nagy
vétségéről szóló vádat.</p>
<p>Kegyelmes uraim, tudjátok meg, hogy kettős házassági bünöm
fölött igazságosan itélhessek, minő más élet, más világ van ott, a
hova a sors engem elvezetett.</p>
<p>Maga az ég sem az, a mi minálunk. A hollandi nap még
holdvilágnak sem járná meg rajta. A lángözönlő ég fölforralja a
vért és az agyvelőt s a páráktól teljes lég phænomenonokat mutogat,
mik a lázálmak phantasmagoriáit elevenítik föl, hármas napok,
tűzkeresztek jelennek meg az égen, s délibábok, a mik fölfordított
városok képeit mutogatják; néha támad olyan borulat, melytől minden
tárgynak elvész a szine. Erdők, házak és emberarczok egyforma
okersárga szint vesznek föl, mintha meghalt volna a világ, s majd
mikor megered a zápor, az olyan, mintha tűzeső hullana alá az
égből, szikrák, zsarátnok, olvadt láng özöne; máskor meg a
felhőszakadás véreső képében jelen meg, biborfénynyel árasztva el
az egész vidéket. Aztán forró napokon, mikor a pórok az uton végig
futnak, (mert uri rend soha sem fut, nyáron nappal nem is jár a
szabadban) akkor a lábaik által fölvert por úgy tünik elő a
napsugárban, mintha lángok között járnának, mint a pokol
elkárhozottai.</p>
<p>És aztán ez a föld maga, mely a mi hollandi üvegházaink
növényeit, mint őserdőt tenyészti elő, a hol a mi cserépben ápolt
dísznövényünk irtatlan bozót, búvhelye a tigrisnek, s a napsugárban
bujálkodó növényzet ambra illatától ittas maga a levegő. A százféle
gyümölcs, mely <span class="pagenum"><a name="Page_202" id=
"Page_202">-202-</a></span> az év minden szakában érik,
megmagyarázza: hogyan élhet meg egy népfaj, mely számosabb egész
Európa lakosságánál, csupa növényétellel, huseledel nélkül, melyet
vallása megtilt. A borassuspálma maga mézet, olajat, bort, czukrot
szolgáltat neki, más pálma lisztet, vajat, tejet ad ingyen, sőt van
egy fája, melyen kész kenyér terem; emberfő nagyságú czipók;
nyersen édes gyümölcs s megsűtve kenyér.</p>
<p>(– De már ez sok! rivallt közbe a soltész. A mit eddig
össze-vissza hazudtál, csak hittem, a hogy hittem; de hogy kész
czipók függjenek a fákon, a miket csak le kell szakitani s
elküldeni a pékhez, ez nagyon erős!)</p>
<p>– Én nem bánom, szólt a vádlott, ha nem méltóztatnak
kegyelmességtek szavaimnak hitelt adni, küldjenek ki kegyelmesen
egy deputatiót Kelet-Indiába, vizsgálja meg, alaposak-e állításaim?
S ha egyetlen adatom hamisnak találandják, vessék el valamennyit a
szerint.</p>
<p>(– No köszönjük a jó tanácsot! Hogy most küldjünk ki egy
vizsgáló bizottságot a világ végére s míg ez a földet
körülhajókázza, addig fűggeszszük fel a te kerékbetöretésedet! De
már akkor inkább elhiszszük akár még azt is, hogy eleven állatok
vannak gyümölcs gyanánt felakasztva a fákra, s lógnak rajta, mint
nálunk a vaczkor.)</p>
<p>– A mint hogy úgy is van. Vannak itten nagy mókusok, azaz, hogy
kis kutyák, a melyeknek szárnyaik vannak és repülnek s melyek
éjszakára a hátulsó lábaiknál fogva felakasztják magukat a fákra s
úgy lógnak rajtuk, mint nálunk a fára felfutott tök gyümölcse.</p>
<p>(– Mondtam, úgy-e, szólt kholerikus kaczagással a soltész.
Repülő kutyák, a mik lábuknál felakasztva alusznak! Csak mondjad
tovább, gaz kópé! Hisz azért ül itt együtt az érdemes törvényszék,
hogy neked mindent elhigyjen. Már csak magam is szeretném megérni,
hogyan mentenek ki téged a fán termő kenyerek és a repülő kutyák a
bigamia és királygyilkolás bünei alól.)</p>
<p>– Azonnal rá fogok térni. Az egész körülfogó világ <span class=
"pagenum"><a name="Page_203" id="Page_203">-203-</a></span>
ellenállhatlan befolyással van itt az ember kedélyére s maga az
őslakó, vallásával, szokásaival, megrögzött fogalmaival egy új élet
elfogadására kényszeríti a közötte letelepülő idegent. Ez a nép,
melynek egy része mezitelen jár, a másik a legnagyobb pompa drága
terhe alatt görnyedve, keveréke az eszményi szépnek és rútnak; majd
hős, majd gyáva; szabad mint a madár, és lenyügözött, mint egy
szerzetes; paradicsomi semmiségében irigylésre méltó, s óriási
alkotásaiban bámulatra keltő; melynek városai pompára,
nagyszerűségre meghaladják az európai metropolisokat, templomai
egész hegyek: egyetlen sziklából művészi kézzel, tízezer oszlopos,
bálványtáborszerü épületszörnyeteggé kifaragva, s kunyhói
nyomorultabbak a mi hódjaink lakásainál; ez a nép, ezer istenével,
a kinek mind szolgál, áldozik, s a kik közül egy sem segít rajta,
ez a nép, mely oly szelid, hogy egy állatot meg nem öl; engedi
magát széttépetni a tigristől, elgázoltatni a szarvorrutól, maratni
a kigyótól, s csipetni a mérges rovartól, védelem nélkül, hanem a
szomszéd fajt kiirtani nem tartja véteknek; hol a nagy úr a nem
osztályához tartozónak érintésétől megfertőzöttnek hiszi magát s
joga van hozzá, hogy annak azt a tagját, mely ruhájához ért,
levágja, s hol a szegény pária azt természetesnek találja; hol az
asszonynak a megholt férjjel együtt elevenen meg kell magát égetni
a máglyán, s hol az újra férjhez ment özvegyet úgy tekintik, mint
becstelen személyt; hol a beteg embert kiteszik a folyópartra s
kimondják rá, hogy megholt, s ha véletlenül felgyógyul, nem szabad
visszatérnie az élők közé, hanem keresnie kell a magához hasonlók
gyarmatát, kik egész társadalmat képeznek már, a holtak nemzetét; a
babona és költészet ez ősnépe között minden fogalom elenyészik,
melyet mi európai lakók magunkkal odaviszünk: más lesz az erény,
más lesz a bűn s más a beszámítás.</p>
<p>(– Ez a hosszú beszéd arra való volt, úgy-e, hogy ott a
kétnejüség is meg van engedve?) <span class="pagenum"><a name=
"Page_204" id="Page_204">-204-</a></span></p>
<p>– Igen is, meg van engedve, hanem egy föltételhez van kötve. Az
első feleségnek bele kell egyezni, hogy a férj második nőt
vehessen. S míg az belenyugvását nem nyilvánítja, a második nőt a
férjnek megölelni, megcsókolni nem szabad.</p>
<h3>MAJMUNA ÉS DANESH.</h3>
<p>Az én szép Zeib-Alniffám csodálatra méltó nő volt. Mikor a
menyegzőnk napján, mely valódi ázsiai pompával lett megülve, végre
egyedül maradtunk, hogy a szerelmesek estebédjét elköltsük édes,
bizalmas suttogás közt, ő nem volt rávehető, hogy mellém üljön az
asztalhoz, hanem velem átellenben foglalt helyet az asztal tulsó
végén. Azt mondta, hogy ezt az illendőséget meg kell tartanunk
mindaddig, míg az első feleségem engedélye meg nem érkezik, hogy a
második nőnek is szabad elmondani az asztalnál a Bazawa áldását. A
míg pedig ez áldást az új nő el nem mondhatja, addig egy pohárból
nem szabad innunk, sem egymásnak a kezét meg nem szabad
szorítanunk, sem az új nőnek férje szemébe belenézni nem szabad;
fekhelyünkön pedig, a míg a tilalom napjai tartanak, folyvást egy
kivont kard fog feküdni kettőnk között, a mi annak a jelvénye, hogy
férj és nő egymáshoz nem közelíthetnek.</p>
<p>(No hiszen képzelem, gaz kópé, hogy sokat is respektáltad te azt
a kivont kardot! szóla közbe a nagyherczeg.)</p>
<p>Magam is abban a hitben éltem, hogy ha egyébkor bűnös életemben
a szivemnek szegzett kivont kard sem tartott vissza, hogy a más
asszonyát is kötelességei elfeledésére birjam, ezúttal egy
gazdátlan kard csak nem fog elriasztani, hogy a saját feleségem
lehunyt szemeiről megtudjam, milyen a mosolygásuk? Hanem az én
Zeib-Alniffámnak több esze volt, mint nekem.</p>
<p>Oly nyájas, oly szelid volt irántam, mint egy rabnő.
<span class="pagenum"><a name="Page_205" id=
"Page_205">-205-</a></span> Mindenféle csodálatos gyümölcsökből
saját kezeivel készített számomra különféle italokat. Bort inni a
Civa vallás nem enged: ámde e tropicus zónának száz meg százféle
gyümölcse van, a miből oly zamatos italok készülnek, hogy az ember
elfeledi mellettük a bort s a sörtől visszaundorodik, ha egyszer ez
ætheri, a nektárhoz hasonló italokat megizlelte. A pálmák kifúrt
kérge, az agavék levágott hajtása kanta számra önti az édes,
fűszerillatu nedvet, s azoknak mámorító hatása fokozódik az
álomgyönyörig; nem olyan az, mint a részegség, hanem hasonlít az
exaltátióhoz.</p>
<p>És e közben az én szép menyasszonyom tündérregéket mesélt nekem,
minők ott a pálmaerdők árnyában születnek. Elmondta nekem a szép
Kamr Eszszamán herczeg és a bájos Bedur királyleány történetét,
kiket két tündér, Majmúna és Danesh, mikor aludtak, szárnyaikra
vett, távol országokon keresztül magával röpített, mint vőlegényt
és menyasszonyt összehozott, s mikor azok a boldog örömek közepett
ismét elaludtak, ujra felragadott s a herczeget s herczegasszonyt
hazavitte az apjához, egyiket Indiába, másikat Persiába. Nagyon
szép történet volt az, hanem én elálmosodtam rajta. Bizonyos vagyok
felőle, hogy az a fűszerillatu nektár, a mit Zeib-Alniffa készített
a számomra, idézte elő ezt az álmosságot nálam, csak arra emlékezem
még, hogy a mint a kereveten végig dültem, Zeib-Alniffa is odajött
hozzám, a kivont kardot odafekteté kettőnk közé s aztán ő is
letette a fejét mellém.</p>
<p>De én abban a perczben, a melyben a szememet lehunytam, már nem
voltam a földön. Hallottam a szél zúgását a fejem fölött, s mikor a
felhőkön keresztül törtem, azok mennydörgést hallattak utánam, mint
mikor a villám kettéhasítja őket. A millió csillag ragyogásánál
megismertem a Danesh tündért, a ki a hátán vitt; óriási férfialak
volt, akkora denevérszárnyakkal, hogy azok a kék láthatárt
csapkodták, a haja, szakálla nem volt szőr, hanem bambusz- és
pálmalevél. Oly gyors volt repülésünk, <span class=
"pagenum"><a name="Page_206" id="Page_206">-206-</a></span> hogy a
fejünk fölött levő hold, mely az első negyedet mutatta
elindulásunkkor, azalatt megtelt, el is fogyott az utolsó negyed
karajáig. Egy meteor sok ideig versenyt futott velünk, s mikor
utolért, a Danesh tündér hozzá rúgott a sarkával, s a tűzgolyó
szikrázva pattant szét alattunk. A földre letekintve, sebesen
láttam alattunk eltünni Chinát, a mit városainak
porczellántornyairól s hosszú vízcsatornáiról ismertem meg; Tibetet
a nagy örökjég fedte Himalája hegygyel; a nagy mongol sivatagot;
míg végre megérkeztünk az Ararát hegyéhez, a mit megismertem a
körüle lobogó lángokról, a mik a tűzimádó parzok oltárai: itt
vannak a bakui öröktűz forrásai, s a Danesh tündér szintén a
tűzimádó pogányok egyik nagy szelleme.</p>
<p>Az Ararát hegye tetején van egy felséges nagy palota, a minek
leirásához emberi szavak nem elégségesek s a minek minden fala tele
van írva olyan emberek neveivel, a kik bizonyságot tesznek róla,
hogy ők boldogok voltak s magasztalják azért az Istent. Az aranynál
fényesebb betűkkel írt nevek úgy ragyognak mindenütt, hogy
világosabbá teszik az éjszakát a nappalnál. Danesh tündér itt
letett engemet, a tenyerére emelve, egy drágakövekkel s selyemmel
bevont szobában, s elkezdett oly hangon kaczagni, mintha a
mennydörgés nevetne. E kaczagására olyan sirás felelt a levegőből,
mintha a meleg déli szél sirna.</p>
<p>– Elkéstél egy percznek a százezredik részével! kiálta fel
Danesh.</p>
<p>– Megelőztél háromszáz æonnal! kiálta alá a másik hang, s abban
a pillanatban repülve szállt alá a Majmúna tündér az egekből. Ez is
óriás volt; de leány. Hajfürte csupa tengeri koráll, szárnyai mint
a fényes gyöngyház. Ez meg egy nőt hozott a vállain s azt letette
mellém. Azzal a két tündér egyszerre füstté változott, az egyik
kék, a másik sárga füstté s az a füst két kristálypalaczkba
lassankint behuzódott, a mik egy drága ételekkel és italokkal
megrakott asztalon álltak. <span class="pagenum"><a name="Page_207"
id="Page_207">-207-</a></span></p>
<p>A nő, a ki a kereveten ült mellettem, a saját feleségem volt, a
kit Niemengenben elhagytam: csakhogy minden sokkal szebb és
bájosabb rajta, mint a minőnek eddig ismertem; szemeinek tüze,
ajkainak pirossága, arczának mosolygása sokkal bájolóbb, mint
minőnek valaha láttam; szava csengőbb, hizelgése édesebb, egész
lénye valami földöntúli.</p>
<p>Elhalmoztuk egymást csókjainkkal; az volt a legelső kérdésünk és
feleletünk egymáshoz s míg a boldogság mámorával saját lelkem
egészen megtölt, nőm arczán jól esett látnom, hogy ez a
boldogságérzet az ő szivét is ellepte. Ezer bohóságot is követtünk
el egymással; gyermekek voltunk, kaczagtunk, aztán neki ültünk a
pompás lakomának, megosztottunk egymással minden falatot: ittunk
egy pohárból és ültünk egy széken s az előttünk levő palaczkokat
sorra kóstolgattuk, s úgy tetszett, hogy minden újabb ital után
édesebb, mámorítóbb volt a csók. Emberi nyelv ki nem birja fejezni
azt a gyönyört, a min megosztoztunk. Csak két palaczk volt még az
asztalon, egy kék és egy sárga. – Izleljük meg még ezt is! mondá a
feleségem. – Izleljük meg! felelém én s felnyitottuk a palaczkokat.
Hanem azokból ital helyett sárga és kék füst lövelt gyorsan elő,
mely megtölté az egész termet; a füsttömegek alakot öltöttek, az
egyikből lett Danesh tündér, a másikból Majmúna. Mi megtudtuk, hogy
édes boldogságunknak vége, s ismét el kell válnunk. Azzal a
neveinket mi is felirtuk a falra azok közé, a kik itt boldogok
voltak, ragyogó betűkkel.</p>
<p>Ekkor jutott eszembe, hogy hiszen én nekem nevezetes mondani
valóm van a feleségemhez.</p>
<p>– Tudod, hogy én király lettem? Rajtad kivül másik feleséget
vettem. Megengeded-e, hogy azt is megöleljem, megcsókoljam, úgy,
mint téged?</p>
<p>Az asszony azt mondta: megengedem.</p>
<p>S hogy bizonyságom legyen az iránt, hogy ez órában együtt
voltunk, beszéltünk egymással, s ő nekem engedelmet <span class=
"pagenum"><a name="Page_208" id="Page_208">-208-</a></span> adott,
úgy megszorítá a kezemet, hogy az ujjamon levő jegygyürű, az ő
jegygyürűje kettépattant.</p>
<p>Én pedig azután, hogy neki is legyen szintén a felőli
bizonyossága, miszerint egy boldog éjt együtt töltöttünk az Ararat
hegyi palotában, neki adtam azt a «lingámo»-t az arany
karpereczczel együtt, melyet karomon viseltem a Civa vallás
jelvényeűl s azon fölül egy szárnyát annak az ágymennyezetnek,
melynek árnyéka boldogságunk tündér örömeit rejté, leszakítottam, s
azt is neki adtam. A függöny sötétveres selyemből volt, és rajta
aranyszövetű sárkányok.</p>
<p>Azzal a két tündér mind a kettőnket ismét vállaira kapott, s
ismét dörgött utánunk a felhő, süvöltött az áthasított lég,
sziporkáztak a csillagok, a Himmalája jégcsúcsán már rózsaszint
ragyogott a hajnalsugár, a tündérnek sietni kellett; a tengert
hallottam mormogni alattunk; Danesh kétségbeesett sietséggel repült
előre; a mint egy sugár a keleti hegyek közül kilövellt, az őt,
mint a lángnyíl lövellte át; kiejtett a kezéből s én leestem a
földre.</p>
<p>Szerencsémre nem nagyot estem; csak a kerevetről a padlatra.</p>
<p>(– De már mi szükség volt te neked még azt is elmondanod
előttünk, hogy mit álmodtál? zsörtölődék a soltész mogorván.)</p>
<p>– De már, kegyelmes uraim, ha ezt az én álmomat a niemengeni
törvényszék protokollumba vehette s arra itéletet alapíthatott,
csak jegyezzék fel kegyelmetek is, mert nagyon súlyos következései
lesznek még ennek az álomlátásnak in praxi.</p>
<p>Oly elevenen állt előttem ez a tündéries álom, hogy én azt
reggel Zeib-Alniffának úgy mondtam el, mint való történetet. Hogy
első feleségemmel igazán találkoztam az éjjel, bizonyította a
bucsuvétel alkalmával, a kézszorítás alatt kettépattant gyürű az
ujjamon.</p>
<p>– Ez csodálatos eset, mondá Zeib-Alniffa, érdemes, <span class=
"pagenum"><a name="Page_209" id="Page_209">-209-</a></span> hogy
első feleségeddel tudasd azt. Írd le az egész történetet, hogy azt
neki elküldjük. Egyik vezéremre fogom rábízni, hogy elvigye
Hollandba az izenetedet.</p>
<p>Én kaptam az ajánlaton s egy hosszú szelet khinai pálmapapirra,
mely olyan szivós, mint a bőr, felírtam az egész álomlátást, a
királyné odahivatott hét írástudó bonczot, azok a maguk
névaláírásaikkal hitelesíték, hogy ez valójában akképen történt s
hogy Majmúna és Danesh valóban oly régóta ismeretes két czég, mely
a direkt összeköttetést India és a világ egyéb részei között
tündéri postaközlekedései által fentartja, s mint az irott krónikák
bizonyítják, köztudomásra létezik az a palota Ararát hegyén,
melyben az egymástól elválasztott boldog szerelmesek találkoznak s
annálfogva kétségbevonhatatlan tény, hogy én és az első feleségem
egymással egy boldog, vallomásokban gazdag éjszakát töltöttünk vala
el.</p>
<p>– Ezt a levelet, és az általad küldött lingámot, egy vég olyan
selyemszövettel, melyre arany sárkányok vannak szőve, elküldjük az
első nődnek. Követem indul azonnal a hajóra; mondá Zeib-Alniffa. Én
azt hittem, hogy már most ezzel hát egészen el van hárítva közülünk
annak a kellemetlen kivont kardnak az akadálya.</p>
<p>De csalatkoztam, mert az estebédnél ismét nem mondta
Zeib-Alniffa az asztal fölött Bazava áldását.</p>
<p>– Hát mire vársz még? Nem kértem-e már első feleségemtől, hogy
adja beleegyezését új nősülésemhez? Nem találkoztam-e vele? Nem
adtam-e oda neki a lingámot?</p>
<p>Zeib-Alniffa mosolyogva válaszolt:</p>
<p>– Valóban, mind azt megtetted. Hanem ő nem adott neked még
semmit. A míg az ő helybenhagyó levele kezemben nem lesz, addig én
nem mondhatom el a Bazava áldását az asztal fölött.</p>
<p>– Hát én nekem addig mindig a paradicsom kerítésén kivül kell a
virágillattal táplálkoznom, a míg a követünk a tengeri útat kétszer
megcselekszi?</p>
<p>– Csak egyszer. Ő visz magával néhány hímgalambot, <span class=
"pagenum"><a name="Page_210" id="Page_210">-210-</a></span> azokból
a zöldtollúakból, a miket vőlegénygalambnak hínak. A mint első
feleséged megírja a helybenhagyó levelet, azt egy ilyen galambnak a
szárnya alá köti és az a galamb két nap alatt Hollandból ide repül.
Tehát csak az odavaló útat számítsd.</p>
<p>De nekem az is hosszú idő volt. Azon kezdtem gondolkozni, hogy
majd nem sokat kérdezem én, hogy mit mond a Civa, a Brahma, a
Visnu, meg a többi sok kezű, sok lábú istenség?</p>
<p>(– Hát Jehova? Te gazember! kiáltá közbe a soltész, méltó
felgerjedéssel.)</p>
<p>– Sehol sem tiltja a több feleségtartást! Jákob patriárkának
volt kettő, szent Dávidnak négy, Bölcs Salamonnak ezernégyszáz!
Hanem hát kár lesz a drága időt vesztegetni azzal, hogy itt most
dogmatikus vitákba elegyedjünk. Az én útam sietős! Úgy sem lett
semmi az én elbúsult szándékomból; mert én száztiz napot és
éjszakát töltöttem együtt a bübájos szép Zeib-Alniffával: együtt
étkeztünk, egy mennyezet alatt aludtunk; de soha sem jutottam
annyira, hogy csak a kezét megszoríthattam, vagy az ajkait
megcsókolhattam volna.</p>
<p>(– No, azt szeretném megérteni, hogyan történhetett? mondá a
nagyherczeg.)</p>
<p>– Kivánja kegyelmességed, hogy mind a száztiz napnak és éjnek a
változatos történetét előadjam?</p>
<p>(– De hisz azt el ne kezdd! kiálta közbe a soltész. Csak úgy
summázva add elő.)</p>
<p>Föltettem magamban, hogy abból az álomitalból többet nem
hörpentek föl, a melyik a múlt éjjel a Danesh tündér hátára
ültetett, s azt meg is mondtam Zeib-Alniffának.</p>
<p>– Jól van, tehát készítek neked olyan italt, a mi egész éjjel
ébren fog tartani.</p>
<p>Ezt már óhajtottam.</p>
<p>Mert Kelet-Indiában a mindenféle philtrakészítés igen magas
tökélyre van emelve. Van olyan szer, a mitől a legcsendesebb
kedélyű ember feldühödik és harczi kedvet <span class=
"pagenum"><a name="Page_211" id="Page_211">-211-</a></span> kap,
ezt «bang»-nak hívják; a békeszerető elefántokat a «khanverd»
czukorbafőtt liktáriumával oly verekedő kedvre tudják hangolni,
hogy azok egymással párharczot vívnak a shah vendégei
mulattatására, a «kherat» italtól költővé lesz az ember, a
legegyügyűbb ficzkó meséket mond s azokat versekbe szedi folyvást,
a «mhovak» virágtól, a mi mannakép hull a fáról, a míg azt eszi a
nép, olyan engedelmes kedélyű lesz, hogy csak akkor lehet rajta
megvenni a «nazzerani» adót; a dacutok olyan mérget tudnak a
forrásokba tölteni, hogy az utasok elalusznak tőle. Ezúttal én
velem Zeib-Alniffa a «panzopari»-t kóstoltatá meg; a mi nem ital,
hanem valami rágószer, s az a tulajdonsága van, hogy még a részeg
embert is úgy kijózanítja, hogy csupa bölcseség fészke lesz a
koponyája.</p>
<p>Akkor aztán elkezdett velem csupa okos dolgokról beszélni.</p>
<p>– Látod, mondá, még azzal, hogy én téged férjül választottalak,
nincs bevégezve az, hogy te valósággal az légy, a mi én vagyok,
uralkodó. A nép még most csak «Ráná»-nak nevez; még nem ismeri el,
hogy te «Rájah» vagy. Ez pedig nagy baj; – mert van még egy «Ráisz»
is, a megholt férjem fia, s a míg belőled Rájah nem lesz, ez mindig
elsőséget tart a trónhoz.</p>
<p>– Ez bizony tökéletesen igaz; de hát mit kellene csinálnunk?</p>
<p>Az én szép Zeib-Alniffám aztán elmondta előttem az egész
tervezetét, mely szerint az uralkodásunk alá adatott tartományt
valóságos hűbéri meghódolásra lehet rábírnunk. Ez eltartott
reggelig, s én józan és higgadt voltam ez idő alatt, hogy még azt
is megláttam, hogy az én hasonlíthatlan szépségű Zeib-Alniffámnak a
balorczája közepén egy lencseszemölcs van, a mit eddig soha sem
vettem észre, aztán meg, hogy iszonyú sokat tud beszélni. Alig
vártam, hogy megvirradjon. Nincs kijózanítóbb philtra a világon,
mint mikor az embernek a felesége folyvást jó tanácsokat osztogat.
<span class="pagenum"><a name="Page_212" id=
"Page_212">-212-</a></span></p>
<p>Az indusoknál pedig ez bevett szokás. Igazi indus «szing», a
hogy ott a nemes embert hívják, semmit nem kezd, mielőtt a
feleségétől tanácsot nem kér, sőt a magas rangú «csakúr»-ok, a mik
olyanok, mint nálunk a bárók, a hozzájuk intézett kérdésre sem
adnak addig feleletet, a míg a feleségeiktől meg nem tudakolták,
hogy mit feleljenek? «Vajjon minő idő lesz délután, Gholem Szing?»
«Majd szólok erről a feleségemmel». Délután aztán feleletet ad rá:
«Pompás, derült idő lesz, Utsár Szing!» s meg lehet, hogy már akkor
szakad a zegernye-zápor.</p>
<p>Másnap hozzáfogtunk a tartományunk bekörutazásához, a mi
megkivántatott az én Ránából Rajáhvá emeltetésemhez.</p>
<p>Egész dandárt képezett a menet, mely fejedelmi körjáratunkat
kisérte lóháton, tevén, elefánton. Mi ketten, a begum és én,
elefánton utaztunk. Még pedig egymástól elkülönítve; mert azt az
indus etiquette meg nem tűri, hogy férfi és nő egy «szováriban»
üljenek egymás mellett, ez a neve az elefánt hátára kapcsolt
mennyezetes hintónak. Az előcsapattal ment a begum, az utócsapattal
pedig én magam, s az elefántom hátára volt csatolva egy jó bronz
sugárágyú, a mi nagyon czélszerű úti szerszám volt azon
kéjkiránduláshoz, a hol százféle rablónépen keresztül kellett
kierőszakolnunk a szives fogadtatást. Én az egész idő alatt csak
úgy találkozhattam a feleségemmel, hogy az egyikünk az egyik
elefánton ült, a másikunk a másikon.</p>
<p>Résztvettünk az indus népség mindenféle ünnepében. A «kigyók
tiszteletén», a «kókuszok imádásán» mind végig kitartottunk; a
Moharram búcsujánál magunk is belegázoltunk térdig a Ganges szent
vizébe; a Holica ünnepén hagytuk magunkat az őrült guszszainek és
fakirok által veres porral telehintetni; a Ganéza ünnepén
személyesen osztottuk ki a «nuzzart» és fogadtuk el a «Khillát»-ot,
a mi mindkettő ajándékot jelent: az elsőt a fejedelmek adják az
alattvalóknak, a másodikat a jobbágyok <span class=
"pagenum"><a name="Page_213" id="Page_213">-213-</a></span> az
uralkodóknak s a miknek kicserélése nélkül nincsen elismerve az
uralkodói viszony.</p>
<p>Sorra látogattuk a nép hagyományos szent helyeit a bálvány
szobrokkal megrakott chaitiákat, pagodákat, gambiákat és baolikat,
a mik részint templomok, részint temetkezési helyek; a jainászok
állatkórházait, a hol az indusok beteg kutyákat, macskákat,
ökröket, nemkülönben hollókat, szarkákat és pulykákat ápolnak, a
naussnik városait, a mikben nem lakik más, mint nőszemély: a
bayadérek, a férfi csak vendég, s a bayadéreknek szabadságukban áll
a királyok tanácstereméig behatolni, s a míg azok a
minisztertanácsot tartják, az alatt énekelni és tánczolni.</p>
<p>(Ez Istenucscse jó szokás! mordult közbe a nagyherczeg. Aztán
igazán szépek-e azok a bayadérek, héj?)</p>
<p>– Valóban elbájolók, kegyelmes úr; öltözetük csupa selyem és
kashmir, aranynyal és igaz gyöngyökkel hímezve, mezítláb járnak, de
lábaik ujjai drágaköves gyűrűkkel terhelve. Ruhájuk dereka ép olyan
hiányos, mint a mi hölgyeinké, csak azzal a külömbséggel, hogy a
míg delnőink ruhadereka a vállakat és kebleket hagyja fedetlen, a
mi igen természetes, az indu bayadérek ugyanazt felhúzzák a
vállaikra és kebleikre egészen, s mi azontúl következik csipőig,
azt hagyják csupaszon, a mi nem kevésbbé természetes.</p>
<p>(– No elég volt már ezekből az allotriákból! förmedt rá a
soltész haragosan. Most meg már a pogányok divatjáról kezd el
disserálni!)</p>
<p>Magunk is tartottunk nagyszerű látványokat a nép mulattatására,
elefántok harczát elefántokkal és emberekkel, mik közül az elsőt
«muszti»-nak, a másodikat «szatmári»-nak hívják; indus oroszlánok
viadalát vadkanokkal, és szarv-orruak tülekedését egymás között.
Viszont a mi tiszteletünkre a barátságos nábobok rendeztek lámpás
ünnepeket és sakkjátékokat, a miken eleven alakok képezték a
sakkfigurákat. <span class="pagenum"><a name="Page_214" id=
"Page_214">-214-</a></span></p>
<p>Bejártuk tartományunk legrejtélyesebb vidékeit, a hol a thugok
laknak, a kiknek vallásuk parancsolja, hogy az utasokat megfojtsák;
a Bhilek vidékét, a kik nem ismernek más isteneket, mint a
nyavalyákat; a majmok telepeit, a hol nem lakik más nép, mint a
négykezűek, a majmok királyát «Lengur»-nak hívják és a lakóit,
majom-embereknek, a kik beszélnek, de ruhát nem viselnek.</p>
<p>Fejedelmi körutazásunk minden napja új meg új bámulni valót
hozott. Ha elhagytuk a «hét bölcs városát», következett a «királyok
temetkezési városa», egy város, melyben nincsen más, csak
templomok, és minden templom alatt egy király nyugszik, és senki
más nem lakik a városban. Azután jött a búcsujárás a Buddha
fájához, (mert ámbár mi a Civa valláshoz tartoztunk, de
alattvalóink többségének megnyerése végett a Buddhának is kellett
áldoznunk.) Innen elmentünk a «bölcsesség kútjaihoz», melyeknek
templomait azon bayadérek őrzik, a kik menyasszonyfővel lettek
özvegyekké, s a kiknek csak a templomban szabad bayadéri
mesterségüket gyakorolni mint istentiszteletet.</p>
<p>(– Csinos templomok, mondhatom! mordult közbe a soltész.)</p>
<p>(– De a liturgiájuk nem lehet unalmas, jegyzé meg a
nagyherczeg.)</p>
<p>– Mindezen napok alatt nem láttam én az én felséges feleségemet
másképen, mint a trónusán ülve, vagy elefántháton, vagy palankinban
hordatva, a mikor én is rendesen másik trónon, elefánton, vagy
palankinban kuczorogtam; még csak diskurálni is alig volt alkalmunk
egymással.</p>
<p>A száztizedik napon végre visszakerültünk a fővárosunkhoz. E nap
reggelén az indulás előtt Zeib Alniffa levelet küldött hozzám,
melyben azzal örvendeztetett meg, hogy szent fogadalmunknak, melyet
nálunk «szent József házasságának» neveznének, a mai nappal vége
jár. Postagalambunk azóta visszaérkezett a várt engedélylyel.
<span class="pagenum"><a name="Page_215" id=
"Page_215">-215-</a></span> A midőn városunk kapujához fogunk érni,
az ország előkelői, a «Ráók» és «Szing»-ek és a bölcsek, a bonczok
és a szentek a «guszszainok» egész pompával fognak elénk kivonulni
s engemet ünnepélyesen fognak, mint «rájah»-t üdvözölni, a mire e
körúttal rászolgáltam. Akkor azután következik egy nagy fejedelmi
lakoma; a mit bevégez az «Utterpán»-ajándékozás: a mi abból áll,
hogy minden vendég kap egy selyem-zsebkendőt, a mit maga a király
öntöz meg rózsavízzel, ő pedig a maga utterpánjait a királynétól
kapja meg, a kitől azután a boldog férj a «zenanah»-ában kérheti a
rózsavízlocsolást. A zenanah pedig az a hely, a hová csak a férjnek
és a feleségnek szabad belépni: ez a boldog családi szentély.</p>
<p>Megvallom bűnömet, uraim; dicsőségem érzete, s boldogságom
előérzete annyira eltölté a lelkemet, hogy nem jutott eszembe sem a
Civa istenhez felfohászkodni, a ki mindezeket adta, sem a
Jehovához, a ki elveheti.</p>
<p>De egyéb bűnöm még ez ideig nem volt. Az a fakir, a ki egy
cserepet hord a fején, mindaddig, a míg az abba ültetett narancsfa
kivirágzik s gyümölcse megérik, s éjszakára egy fához kötteti
magát, hogy állva aludjék, nem szenved annyit, mint én, a ki az
asszonyok legszebbikét hordtam a tenyeremen száztiz napig, a
nélkül, hogy annyit mondtam volna neki: «édes!»</p>
<p>Itt volt hát az utolsó nap! A város előttünk állt; aranyozott
tetejű palotái a meleg ködön keresztülragyogtak elénk. Már láttam a
piacz közepén fölmagaslani a «baolit», mely alatt fekszik a
«háromlábú tehén» gránitból faragva, melyről azt vallja minden
igazhivő, hogy éjfélkor fölkel és elmegy legelni; már láttam a
pompás faragványú kapukon kitódulni a sokaságot, mely ragyogó
fegyverzetében, lóháton és tevepúpon ülve, közeledett elénk, a
lovasokkal vegyest tódultak a bayederek és fakirok: itt minden
díszmenetben együtt jár az igazgyöngyös, csotárját rázó paripa, meg
a meztelen tagjait mutogató koldus, a brahminok, meg a tánczosnők;
arany, <span class="pagenum"><a name="Page_216" id=
"Page_216">-216-</a></span> drágakő, szépség, virágok, aztán rongy,
piszok, nyitott sebek összekeverítve.</p>
<p>Zeib Alniffa, mint rendesen, az úti kiséret élén haladt a maga
elefántján, én pedig a kiséret végén, úgy, hogy egy jó ágyulövésnyi
távol választott el bennünket egymástól. Mikor a szemközt jövő
lovascsapat odaért a begum elefántjához, hallottam valami nagy
néprivallást, de nem tudtam az értelmét kivenni, csak azt láttam,
hogy erre Zeib Alniffa a szovariban felállt s heves taglejtésekkel
kezdett el szónokolni.</p>
<p>Ezalatt azonban egy fakir oda furakodott hozzám. A legrútabb
példány, a milyent valaha láttam. Ennek úgy látszott, hogy fogadása
tartotta, hogy tíz esztendeig le nem vágatja se a haját, se a
körmét.</p>
<p>– Mit akarsz? kérdezém tőle.</p>
<p>– Azt, hogy végy föl magadhoz, felelé a fakir, oda akarok melléd
ülni a szovariba.</p>
<p>A fakirnak, az indus szentnek a kivánságát pedig teljesíteni
kell, akármit kér; kivált ennyi nép szemeláttára. Lehajoltam hozzá,
belemarkoltam az üstökébe, hogy megkönnyítsem neki a fölmászást s
aztán oda ültettem őt mellém a szovariba.</p>
<p>– Jól jártál, hogy teljesítetted a kivánságomat, mondá a fakir;
mert most az életedet mentem meg. Tudd meg, hogy a míg
távoljártatok, a városban lázadás ütött ki. Az összeesküvők
letették a Begumot a trónról, s helyette kikiáltották rájahnak az
első férje, Szumro Sah fiát, Deli Szingh Raiszt. Az elfoglalta a
várost, megvesztegette a hadsereget, hogy mind melléje álljon; a
kik a te hiveid voltak, meg a Begum tanácsosai, azokat mind
kivégezteté: te rád is az a sors vár, ha kézre kaphat.</p>
<p>Nem akartam az őrültnek hinni. Hanem aztán hinnem kellett a
saját szemeimnek. A következő pillanatokban azt láttam, hogy az én
kedves Zeib Álniffámat durva férfi kezek megragadják s lerántják az
elefántról, azután kezeire, lábaira lánczokat verve, gyalog hajtják
őt a város <span class="pagenum"><a name="Page_217" id=
"Page_217">-217-</a></span> kapuja felé, a szemtelen nautsnik
hadától csufondárosan körültánczolva, míg az üresen maradt
szovariba egy férfi alak kapaszkodik fel, az uralkodói gyöngyös
süveggel, gyémántos kócsaggal a fején; a gyalázatos kicsapongó
rossz fiú, derék apja után királyfi, de eredetére csak olyan német
«Bursch», mint magam; s a ki mégis letaszít a trónról engem, s
lánczra vereti az én nőmet, a Begumot: egy hősnőt, a császár
megszabadítóját, országa újjáteremtőjét, csak azért, mert a
gazember kész volt a Buddha vallására áttérni, míg a Begum a Civa
vallást fogadta el. S ez elég volt, hogy azt a barom népet magához
térítse.</p>
<p>(– Valóban, ilyen dolog Európában nem történt még soha! Jegyzé
meg a nagyherczeg.)</p>
<p>– Elkeseredésem nem ismert semmi határt. Így elveszteni egy
pillanat alatt országot és feleséget; megfosztatni hatalmamtól és
szerelmemtől, látni, hogy rabolja el egy gyáva ficzkó kincseimet,
mik közt Zeib Alniffa volt a gyémántcsillag, több volt, mint a
mennyit keresztyéni türelem és civai hülyeség vállvetve elviselhet;
odaugrottam a sugárágyúmhoz, mely a szovarihoz volt csatolva s neki
irányoztam azt a másik elefántnak.</p>
<p>Az új rájah ott szónokolt a körüllevő fényes és piszkos
sokasághoz, két keze szörnyen hadonázott, parancsokat osztva: jól
czélba vettem ő felségét. Az ágyu eldördült, s a következő perczben
már nem volt se korona, se fej a deklamáló alak vállai között, csak
a két keze hadonázott még, parancsokat osztogatva.</p>
<p>Ekkor aztán megfordítottam az elefántot s elvágtattam, a milyen
gyorsan az csak vinni tudott. Sokáig üldözött egész lovas csapat,
hanem én az elefántommal a dzsungál bozótjai közé vágtam, s míg az
a sűrű berken keresztültört, a lovasok elmaradtak mögöttem, az éj
végre elvont a szemeik elől. Az életemet megmentettem; de csak a
meztelen életet. Nem volt semmim, és nem voltam semmi.</p>
<p>(– De igenis voltál valami, szólt bele a soltész; két nő férje
és egy király gyilkosa. <span class="pagenum"><a name="Page_218"
id="Page_218">-218-</a></span></p>
<p>(Minorem nego; majorem non concedo! veté ellen a herczeg. Miután
a második házassága csak «Szent József házasság» volt, annálfogva
annak az esete nem involválhat bigamiát; a mi pedig a
királygyilkosságot illeti, qui bene distingvit, bene docet;
királygyilkosság az, a mit egy alattvaló követ el egy koronás fő
ellen; de mikor egyik király öli meg a másikat, az nem
«regicidium»; hanem «ordalia», fegyveres istenitélet s ezt törvény
és usus és pactum conventumok sanctionálják és ratificálják.
Submergantur!)</p>
<p>– (Tudtam! csattant fel a soltész, hogy ha beszélni hagyjuk a
gazembert, három ilyen capitale delictumból, minő az indololatria
bigamia és regicidium, olyan tisztára mossa magát, mint a szűz
Susánna.)</p>
<p>– De hát mi hasznom volt mind ebből a dicsőségből? Én csak azért
jöttem ide, hogy kapitányi rangot szerezzek magamnak; nem akartam
én királylyá lenni. Mert sokkal jobb dolog nyugalmazott kapitánynak
lenni, mint exkirálynak. A rájah hívei nagy díjt tettek a fejemre.
Elfutottam a Bandzsári faj közé. Ennek nincs állandó hazája, hanem
egyre kóborol a Gangestől az Indusig, s a tengertől a Dhawalaghiri
hegyig. Tökéletes hasonmása a mi czigányainknak. Ezek közül akartam
magamnak hadcsapatot alakítani, hogy majd azzal visszahódítom az
országomat s kiszabadítom a fogoly királynémat.</p>
<p>Nem volt a vállalatomon Isten áldása. A bandzsárik fejedelme,
mikor már indulóban voltam a hadaival, jobbnak találta én velem
magammal vásárt ütni s minthogy az angolok is vérdíjt tűztek ki a
fejemre, eladott nekik készpénzen s az én nyomorult fejem oda
jutott vesztére, a hol a legnagyobb veszedelem várt rá: az angol
keletindiai társaság kezébe. Ott azután megtanítják az embert
imádkozni, ha sehol sem.</p>
<hr class="chap" />
<div class="chapter"></div>
<p><span class="pagenum"><a name="Page_219" id=
"Page_219">-219-</a></span></p>
<h2><span class="smaller">KILENCZEDIK RÉSZ.</span><br />
A TENGEREN.</h2>
<h3>I. A KALÓZ.</h3>
<p>Engem nem tiszteltek meg azzal az angolok, hogy a krokodilusok
tava fölé akaszszanak fel kaliczkába. Ez a mulatság csak a
benszületett igazi shahok és rájáhk számára volt fentartva. Minden
hosszas teketória nélkül elszállítottak Bombayba, s ott hajóra
tettek még ötven más magamforma úri emberrel, kik mind Európából
kerültek ide, a keletindiai náboboknál szerencsét keresni; a kiknek
az volt a főbűnök, hogy francziák, németek, hollandusok vagy
spanyolok voltak. A keletindiai angol társaság jogot formált
magának mindezeket összefogdostatni, a megriasztott nábobok által
(a kik maguk is mind megvesztegethető, gyáva gazemberek) kiadatni s
azután egy csomóban valamennyit elküldeni Uj-Caledoniába.</p>
<p>De hát kérdem én kegyelmességtektől, hogy midőn én abban a
rozzant kutterben egy velem egyenrangú spanyol hidalgóval egy
padhoz lánczolva izzadtam az evezőfeszítésben; Murder kapitány
pedig azalatt osztotta a födélzeten a parancsot, hogy Új-Caledonia
helyett, a sokkal gonoszabb Új-Seeland felé vitorlázzanak s a míg a
keletindiai társaság a deportáltak számára becsületes
kétszersültet, füstölt húst és brandyt utalványozott, s annak az
árát Murder kapitány föl is vette, nekünk mégis nem adott egyebet
száraz halnál, meg poshadt viznél, hát akkor melyikünk volt a
kalóz? ő-e vagy én? Ki rabolta ki <span class="pagenum"><a name=
"Page_220" id="Page_220">-220-</a></span> a másikat a tengeren? ki
élt vissza a tengerész törvénynyel? Én-e, vagy ő?</p>
<p>(– Átkozott a lelke! kiálta fel a nagyherczeg, nagyot ütve botja
végével a földre. Murder kapitány volt a kalóz!)</p>
<p>No csak azt akartam constatálni; mert a jogtalan erőszak
ellenében minden törvény szerint jogosult az önvédelem. A mint mi
szegény deportáltak vettük észre, hogy hajónk folyvást dél felé
közeledik, a mit a csillagok állásából kivehettünk, azon fölül a
skorbut is kiütött közöttünk a rossz élelmezés miatt, s ha panaszt
emeltünk, korbácsot kaptunk a hátunkra, elvégre összeesküdtünk,
hogy egy éjjel megszabadítjuk magunkat a lánczainktól s elfoglaljuk
a hajót. Jogunk volt hozzá. Mi voltunk a felperesek, a
hajótulajdonos volt a jogbitorló.</p>
<p>Az én hidalgó társam nagy praktikus volt ebben a dologban.
Megtanított bennünket rá, hogyan lehet a békókat, mint a keztyűt
vagy a csizmát lehúzni az embernek a kezéről, lábáról. Az igen szép
tudomány. De nem adom ingyen.</p>
<p>(– Pedig pénzért nem veszszük meg, nem akarjuk hasznát venni!
tiltakozék a soltész.)</p>
<p>Mi tehát egy éjszaka, kiszabadítva magunkat a lánczainkból,
fölrohantunk a födélzetre, az álomittas legénységet megkötöztük, a
nélkül, hogy vért ontottunk volna s uraivá tettük magunkat az
«Alcyon»-nak. Már most kérdem kegyelmességteket, lázadásnak
nevezhető-e e cselekedet? Mi nem voltunk a keletindiai társaságnak
rabszolgái, nem voltunk hadifoglyai, nem voltunk gonosztevők. Nem
volt neki semmi joga bennünket hajóhoz lánczoltatni és
deportáltatni. De épen elitélendő Murder kapitány magaviselete, ki
velünk, szabad urakkal, úgy bánt, mint néger rabszolgákkal, egész
héten hallal tartott bennünket, holott nem voltunk mindnyájan
pápisták s pénteken azért is füstölt húst adott ennünk, holott
csaknem mind pápisták voltunk. <span class="pagenum"><a name=
"Page_221" id="Page_221">-221-</a></span></p>
<p>(– De megérdemelte, hogy felakaszszátok érte a legmagasabb
árbocz fájára! förmedt fel méltó indignatióval a nagyherczeg.)</p>
<p>No lám, és mi még sem tettük azt! Az igaz, hogy csak azért nem
tettük, mert nem foghattuk meg. A mi igazságos jogaink kivivásának
aktusa alatt a bűnterhelt kapitány, vétkei súlyának érzetében,
lemenekült a hajó lőporos kamrájába s azzal fenyegetőzött, hogy ha
őt meg akarjuk fogdosni, a hajóval együtt a levegőbe röpít
valamennyiünket. Mi tehát alkudozni kezdtünk vele. Megmondtuk neki,
hogy nem bántjuk, de el fogjuk hagyni a hajóját mindannyian, a kik
deportálásra vagyunk szánva. Erre azt mondta, hogy vigyen bennünket
az ördög. Akkor azután huszonnégy órai fegyverszünetet
kötöttünk.</p>
<p>Legelső dolgunk volt…</p>
<p>(– Jóllakni… előzé meg a soltész.)</p>
<p>Igen is, jóllakni és még nagyobbat inni rá. Megszolgáltuk.
Azután a nagy dereglyét a vízre bocsátottuk, elláttuk árboczczal,
vitorlákkal, áthordtuk rá a mennyi kétszersültes láda, meg italkás
hordó belefért, egy ágyút a hajóról felállítottunk a dereglye
orrában, fegyvert, töltényt összeszedtünk; azután a kutternek
vitorláit, köteleit összevagdaltuk, az ágyúit a tengerbe hánytuk,
hogy üldözésünkre ne indulhasson, a földabroszt, compaszt,
távcsöveket elvittük magunkkal s azzal, felhasználva a szép
holdvilágos éjszakát, minden bucsúvétel nélkül elhagytuk a hajót.
Hogy talált haza azután Murder kapitány a maga Alcyonjával? a felől
biz én elfelejtettem kérdezősködni.</p>
<p>Ötvenen voltunk a dereglyén, menekülő deportáltak, ötféle
európai nemzet. Minthogy egyedül én voltam, a ki mind az ötnek a
nyelvét beszéltem, azért engem választottak meg hajópatrónusnak, a
ki abban külömbözik a hajóskapitánytól, hogy ez mindenkinek
parancsol, míg amaz csak azt hajtja végre, a mit társai
elhatároznak.</p>
<p>(– Értjük, mirevaló a subtilis distinctió? szólt a soltész.
<span class="pagenum"><a name="Page_222" id=
"Page_222">-222-</a></span> Hogy ha valami subscus talál esni,
legyen kire kenni a hibát.)</p>
<p>Igazán bámulom kegyelmességednek éles elméjét, hogy mindent
egyszerre kitalál. Nem volna pedig semmi szükségem e superflua
cautelára, miután a mi társaságunk semmi olyan dolgot el nem
követett, a miért az árboczrúd igazságtételére rászorult volna.
Czélunk az volt, hogy valahol a Florida, vagy a Filippina
szigeteken kikötünk, s ott alakítunk egy szabad köztársaságot.</p>
<p>Tervünknek azonban nem egy várt akadály lépett útjába. Alig
vesztettük el szemünk elől az Alcyont, a midőn oly szélcsend fogott
elő bennünket a tengeren, hogy a vitorláink csak úgy lankadtan
lógtak le a rudakról; csupán evezéssel tudtunk előre hatolni. A
szélcsend napokon át tartott, legkisebb szellő nem fodorozta a
habokat s nekünk ez alatt az élelmiszereink tisztára elfogytak.</p>
<p>(– Hiszen most mondtad, hogy minden élelmiszert elhoztatok az
Alcyonról, mondá a soltész.)</p>
<p>A «minden» épen fele a «sok»-nak, és épen tizedrésze az elégnek.
Ha az élelmiszer volt a «sok», de a hozzá való száj volt a «több» s
a többet a kevesebből kivonni tiltja az algorithmus.</p>
<p>(– Ez való szent igaz, szólt a nagyherczeg; nyolczat a hétből ki
nem vehetek, kérek kölcsön…; no hát kitől kértetek kölcsön?)</p>
<p>Útunkba akadt egy tengeri rákász. Ilyenkor szélcsendben lehet
azokat a nagy rákokat fogni. Rá kiáltottunk: ohé! Méltóztatnak
tudni kegyelmességtek a természethistóriából a tengeri ráknak azt a
tulajdonságát, hogy az a világon minden állat, sőt emberek között a
legfélénkebb teremtés. Ha mennydörgést hall, vagy csak egy
ágyúlövést, ijedtében rögtön elrúgja a nagy ollói egyikét, hogy
gyorsabban menekülhessen. Ezt tudva, a tengeri rákászok azt a
conventiót kötötték ki a hadihajósokkal, hogy mikor őket meglátják
a tengeren, akkor ágyúval <span class="pagenum"><a name="Page_223"
id="Page_223">-223-</a></span> semmi jellövést ne tegyenek. E
végett a vitorlájukra egy nagy veres rák van pingálva. A rákászok
viszont a velük találkozó hadihajóval tartoznak megosztani a fogott
rákjaikat.</p>
<p>– Ohé! kiáltánk tehát a rákászokra s kértük a rákilletményünket;
mivelhogy minden szárított halunk elfogyott már s csak féladag
kétszersültre voltunk szorítva.</p>
<p>– Ohé! kiáltának azok vissza. Mi okon követeltek ti tőlünk
rákot? hiszen ti nem vagytok hadigálya!</p>
<p>– De éhesek vagyunk és van ágyúnk, lőhetünk vele s akkor a ti
rákotok mind eldobja az ollóját: ez dupla ok!</p>
<p>A rákászok átlátták, hogy kettős okunk van a követeléshez s
tengerészeti «usus» szerint megoszták velünk a rákzsákmányukat.</p>
<p>(– No ez hát akkor nem is volt kalózság; hanem csak tengerészeti
usus! mondá enyhítőleg a nagyherczeg.</p>
<p>– Jól van, jól: ez hát csak csemege volt; nem rablás, hanem csak
torkoskodás, gyerekvétség; de halljuk csak a többit, mit miveltetek
még tovább a tengeren, ötvened magatokkal meg egy ágyúval? Hadd
terítem ki előbb a mappát! Akarom kitudni az útatok irányát, mert
majd ebből fog kisülni, hogy becsületes utazók voltatok-e, avagy
pediglen kalózok; mert nekem van annyi eszem és tudományom, hogy
azt ki tudom találni, hidd el!)</p>
<p>A vádlott hamisan hunyorított a félszemével s folytatá a
vallomását.</p>
<p>– A Marquesas szigetek táján találkoztunk egy spanyol kereskedő
hajóval, melynek kapitánya, alázatos rimánkodásunkra, kávéval,
csokoládéval és nádmézzel látott el bennünket; erre tovább
vitorláztunk az Aleutok felé, a hol egy orosz kereskedőhajó
tulajdonosa megszánta nyomorult voltunkat s megajándékozott néhány
tonna pálinkával és besózott tőkehallal; mire a Jucatan sziget
magaslatára értünk, ez a készletünk is elfogyott s kénytelenek
voltunk egy útban talált olasz kereskedő hajó gazdájától szágó
pálmalisztet, és néhány tonna sultaninát kölcsönözni. <span class=
"pagenum"><a name="Page_224" id="Page_224">-224-</a></span></p>
<p>(– Minek voltak nektek azok a «donna sultaninák?»)</p>
<p>«Sultanina» annyi, mint apró szőlő, tonnákra rakva.</p>
<p>(– A gazemberek! Még nekik apró szőlő kellett!)</p>
<p>Hát – szorultságában még azt is megeszi az ember, ha nincs más.
Azután meg a Barbadoes szigetek táján találkoztunk egy török
hajóssal, a ki füstölt disznóhussal és szalonnával ajándékozott meg
bennünket «Isten fizesse meg!» fejében; a Canari szigetek előtt egy
chinai hajós sziveskedett a borait megosztani velünk s a zöld
előfoknál egy madagaskári görög úgy megrakta a hajónkat rahat
rakummal, hogy majd elsülyedt alatta; továbbá a Tüzföld táján!</p>
<p>(– Megállj! Megállj! kiálta föl a soltész, mind a két tenyerével
a térképre csapva. Hiszen ha én a te útadat figyelemmel akarnám
kisérni, az kellene, hogy egy szöcskének czérnát kössek a lábára, s
úgy ereszszem el a mappán. Innen oda! onnan ide! Hiszen lóháton sem
érlek utól.)</p>
<p>Biz ez egy kicsit kacskaringós utazás volt; de hát nem értettünk
a hajózáshoz, rossz volt a mappánk, s compassunknak szeszélyei
voltak.</p>
<p>(– Szeszélyei voltak! Talán nőstény compass volt?)</p>
<p>De meg az igazat megvallva, biz én magam sem tudom, hogy igazán
azok voltak-e az illető vidékeknek a nevei, a miket felsoroltam,
mivelhogy azon a vidéken az a rossz szokás van, hogy a szigeteknek
a nevei nincsenek az utczaszegletekre felírva. Hanem annyit
bizonyosan mondhatok, hogy mind ezekkel az urakkal
összetalálkoztunk, a míg a tengeri vándorlásunk útján keresztül
koldultuk magunkat.</p>
<p>(– Szép kis koldulás, mondhatom! Ötven felfegyverzett ficzkó;
egy ágyúval, gyors vitorlázó dereglyével, a minek ötven evezője
volt: minden hajót utól kellett érnetek.)</p>
<p>Mondhatom, hogy mindnyájan szivesen segítettek rajtunk,
<span class="pagenum"><a name="Page_225" id=
"Page_225">-225-</a></span> s a miben látták, hogy szükséget
szenvedünk, azt erőnek erejével tuszkolták ránk.</p>
<p>(– Hát a brémai kereskedőre emlékezel-e?)</p>
<p>Hogyne emlékezném. A derék jó emberre. A ki a Jóreménység
fokánál találkozott velünk. Nem hiába hívják azt Jóreménység
fokának. Mindnyájan el voltunk már rongyosodva; a viharok, a
hosszas út, a hánykódások foszlánynyá tépték ruháinkat. Ekkor ez a
derék ember – áldott legyen emlékezete – meglátott bennünket,
megszánta meztelenségünket: levetette a saját kabátját is, hogy
bennünket fölruházzon. Az Isten áldja meg jártában keltében!</p>
<p>(– Az pedig egészen máskép adja elő a dolgot. Hazatérve, rögtön
panaszt tett a Hanzai főtanácsnál, hogy egy kalózhajó, (épen a ti
járművetek) a tengeren kifosztogatja a hajósokat, mindenkit
megsarczol, a kit útban talál: őt is egész legénységével együtt
puczérra levetkőztette, a mi igaz is; mert még soha az, ember
emlékezetére, meg nem történt, hogy brémai hajóskereskedő a maga
kabátját levetette s akárki fiának önkényt odaajándékozta volna.
Bréma nincs messze: ide hivhatjuk a terhelő tanut, a kit úgy hiszem
Schultzénak hínak.)</p>
<p>Hanem akkor kérem az én tanuimat is megidéztetni, a kik
mellettem bizonyítanak: a spanyol kereskedőt, don Rodriguez di
Saldapennát Badajozból, – az oroszt, Belóbratanoff Zvoinimir
Tsinovnikot Kamcsatkából, – az olaszt, Signore Sparafucile Odoardot
Palermóból, – a törököt, Ali Baba Ben Didimi effendit Brussából, –
a chinait, Chien-Csen-Toiping-Van mandarint Shanghaiból; a görögöt
Karaiszkakisz Leonidász Héroszt Trikalából…</p>
<p>(– Elég!!! ordíta föl a soltész, két tenyerével bedugva a
füleit. Ne mondd tovább. Inkább elhiszem egy lábig, a mit
beszéltél! Tengeri koldusok voltatok tehát? Tengeri «armer
Reisender»-ek és nem tengeri rablók? Megengedi kegyelmességed, hogy
ezt kihúzzuk a bűnlajstromból? – Restál a cannibalismus vétke.
Halljuk az emberevést!) <span class="pagenum"><a name="Page_226"
id="Page_226">-226-</a></span></p>
<p>Előre bocsátom, kegyelmes uraim, hogy nem minden időben és nem
minden országban és még ott is, a hol, nem minden körülmény között
tekintetik az emberevés halálos bűncselekedetnek. A Fidzsiszigetek
lakói ezt valódi hőstettnek tartják, s az elfogott ellenséget
megenni legalkalmasabb feladatuk. A mexikóiaknál az emberevés a
vallásos kultuszhoz tartozott: Magyarországon a nagy tatárfutás
idején, mint Rogerius bizonyítja, a minden élelmi szerektől
megfosztott emberek kénytelenek voltak egymást megenni. Ugyanezen
viszonyok állnak a tengerészekre nézve is. – Egy roppant nagy
zivatar után, mely a Csendes oczeánon előfogott bennünket, minden
élelmiszeres tonnáinkat ki kellett hánynunk a dereglyéből, hogy el
ne merüljünk.</p>
<p>(– Ez már megint hazugság! rivallt közbe a soltész. Magad
mondtad, hogy «Csendes oczeán», ha csendes, akkor nem lehet rajta
zivatar, most mindjárt a kínpadra vonatlak s alkalmaztatom az
«első» és «második fokut», ha meg nem vallod benevolenter, hogy a
Csendes oczeánon nincsen zivatar!)</p>
<p>Igazsága van kegyelmességednek. Az emlékezetem csalt. A Csendes
oczeánon csakugyan nincsen zivatar. Hanem vannak czápák. Azok
seregestől jöttek ellenünk s hogy megszabaduljunk tőlük,
kénytelenek voltunk az élelmiszereinket kidobálni nekik, nehogy
magunkat egyenek meg. Azt reméltük, hogy majd csak találkozunk
ismét egy jó szivű hajóssal, a ki újra megtölti az éléstárunkat. De
bizony mi nem találkoztunk többé semmiféle vitorlával. Két hétig
nem élhettünk egyébbel, mint a csizmáinknak a talpával. Végre az is
elfogyott. Nem állhattuk az éhséget tovább. Elhatároztuk, hogy
«tengerészlakomát» fogunk adni egymásnak. Sorsot huzunk, s a kinek
a neve kijön, azt megeszszük. Az én nevem jött ki a kalapból. El
voltam szánva, hogy pro publico bono meg fogok halni. Hanem mikor
már vetkőzni kezdtem, előlépett az én kedves bajtársam, a spanyol
hidalgó, a kivel hosszú ideig egy gályapadhoz <span class=
"pagenum"><a name="Page_227" id="Page_227">-227-</a></span> voltam
lánczolva, s attól fogva testvérül fogadtuk egymást. A nemes
spanyol így szólt: «Nem te halsz meg, dicső rajah! Neked feleséged
van; nem is egy, hanem kettő. A te életed becses. Itt vagyok én, a
te testvéred, ki dicsőségemnek tartom, ha mint Curtius egykor a
római megnyilt üregbe, a ti éhező torkaitokba leugorva, a
köztársaságot megszabadíthatom!» S e szókkal a nemes lélek saját
maga egy késkanyarítással leszelte a fejét s odatette elénk. A
többiek azután elvégezték a munkát.</p>
<p>(– S te is ettél belőle? kérdé a soltész.)</p>
<p>Nagyon éhes voltam.</p>
<p>(– Akkor hát bűnöd mégis csak constatálva van. «Emberi lélekkel
biró testnek megevése máglyán való megégettetéssel
büntettetik.»</p>
<p>(– Megálljunk! szólt közbe a nagyherczeg; micsoda részét etted
meg a spanyolnak?</p>
<p>A lábát.</p>
<p>(– Az a kérdés, hogy van-e az embernek a lábában is lelke.</p>
<p>– Hogy ne volna? förmedt fel a soltész. Hányszor mondják: «a
lábába szállott az esze,» – «a lábaszárába szállott a bátorsága.» –
Ész, bátorság nem lehet lélek nélkül. – Nem mondják-e: «tetőtül
talpig becsületes ember?» – tehát a talpnak is van becsülete.</p>
<p>– Mind ezek csak közmondások és példabeszédek, szólt a
nagyherczeg. Ha az embernek a lábában is volna lelke, akkor annak,
a kinek a fél lábát levágják, egy negyedrész lélekkel kevesebbel
kellene birnia, mint az előtt birt s megeshetnék rajta, hogy
háromnegyedrész lelke mennyországba jut, egynegyed rész lelke pedig
pokolra megy, vagy viceversa; a mi pedig absurdum. Ez oly fontos
kérdés, a melyben csak a theologiai facultás itélhet. A míg annak
az itélete meghozatik, addig a reus pöre fölfüggesztetik.)</p>
<p>Egy hétig élhette világát vigan a bűnös a siralomházban; mert
éppen annyi idő kellett a theologiai facultásnak <span class=
"pagenum"><a name="Page_228" id="Page_228">-228-</a></span> azon
kérdés megvitatásához, hogy vajjon végig van-e az emberben a lélek?
meddig tart az? és hol szünik meg?</p>
<p>Az itélet ekkép hangzott:</p>
<p>«Az emberi lélek tart az emberi testnek a térde kalácsáig. Ezért
szükséges templomban és imádkozás közben letérdepelni; mert odáig
van az emberben a lélek, a mi azon alul van, az már lelketlen
appendix.»</p>
<p>(És így reusnak a cannibalismusban való büne is az
irrelevabilisek közé soroztatik! mondá ki a nagyherczeg.)</p>
<hr class="chap" />
<div class="chapter"></div>
<p><span class="pagenum"><a name="Page_229" id=
"Page_229">-229-</a></span></p>
<h2><span class="smaller">TIZEDIK RÉSZ.</span><br />
UXORICIDIUM.</h2>
<h3>I. SECUNDOGENITURA.</h3>
<p>(– No ezen gonosz tett méltó büntetésétől tehát megszabadultál
volna; de hátra van most az uxoricidium.)</p>
<p>Jaj dehogy szabadultam meg a büntetéstől, kegyelmes uraim.
Nagyon is meglakoltam érte. Mindnyájan, a kik e természetellenes
táplálékban részesültünk, oly valami embertelen dühöt kaptunk tőle,
mint a milyen kifejlődik a kutyában, a mit a másik eb megmart.
Egyetlen falat ez elátkozott étekből elég az emberrel megismertetni
élő testtel a pokol minden kínszenvedését. Én csak a lábából
kaptam; talán azért nem haltam meg tőle; de az is úgy égetett, úgy
mart belül, elkezdve az agyamtól végig minden porczikámon, mintha
az ereim mindegyike végtől-végig egy gyomor volna, s azt mind a
görcs húzná össze. Társaim még borzasztóbb kinokat szenvedtek.
Szemeik kidülledtek üregeikből, ajkaik tajtékoztak, egymást marták,
s a saját testöket harapdálták össze, ordítottak és sikoltoztak,
kaczagtak és őrjöngtek, felüvöltöttek a holdra, mint a kutyák.
Sokan nem állhatták tovább az öldöklő kínt, s beleugráltak a
tengerbe, a hol elnyelték őket a czápák és a kalapácsfejű halak, a
kiket tengeri angyaloknak neveznek.</p>
<p>Az én tagjaimat az első kín után tehetetlen kőmerev marasmus
állta el; csak láttam, hallottam, de nem éreztem és nem
mozdulhattam: az égető nap oda sütött az <span class=
"pagenum"><a name="Page_230" id="Page_230">-230-</a></span>
arczomra s szemeimet ki akarta perzselni, a mikre nem birtam a
szempillákat lehuzni. Megfogni a láthatárt félkézzel és fölhuzni a
zenithre, kisebb munka lett volna nekem, mint a szempilláimat
lehuznom csak félig a kimeredt szemgolyókra.</p>
<p>Ekkor e végtelen kín közepett úgy érezém, mintha egy gyönge
szárnycsapás hűs szellője érné az arczomat. A vállamon ott ült az
én fehér galambom. Az a fehér galamb, a ki börtönből kiszabadulásom
után olyan sokáig hiven kisért mindenhova. Véginségemben újra
leszállt rám Úgy érzém, mintha az ő kiterjesztett szárnya betakarná
az arczomat, hogy ki ne égesse a lángoló nap a nyitott szemeimet.
Ez árnyék olyan jól esett. Elaludtam alatta.</p>
<p>Merre és meddig hányódott még azután az árbocztalan,
vitorlátlan, kormányozatlan dereglye? ki irányozta, ki vezette azt
tovább? Más-e, mint az az egy fehér galamb? arra nem tudok
eszmélni. Társaim, kik velem együtt voltak a dereglyén, mind
elvesztek. A legtöbb kínjában beleugrált a tengerbe, más ott halt
meg az embertelen kínok között. Egyedül engemet tartott meg a
mennyei gondviselés további nehéz megpróbáltatások számára.</p>
<p>Egy antwerpeni indiai hajós bukkant rá a dereglyére, melyet a
hullám kénye szerint hányt-vetett a hátán s a becsületes
keresztyén, életet sejtve még kadaveremben, fölvitetett a hajójára
s újra egymáshoz férczeltette a lelkemet a testemmel. Minden
ellenségemnek megbocsátok a világon, csak ennek az egy jóltevőmnek
soha. Ha a tengerbe dobatott volna, elnyelt volna a czethal s azóta
én is ámbra volnék; mikép méltóztatnak kegyesen tudni, hogy a
czápák gyomrában terem az ámbra s most templomot füstölnének velem.
Így pedig csak ujabb gonosztettek elkövetésére maradtam meg e
világon.</p>
<p>Az indiai hajós ápolása mellett ismét visszanyertem emberi
erőmet; kihevertem a kiállott szenvedéseket; mire a hollandi
kikötőbe megérkeztünk, semmi nyoma sem látszott <span class=
"pagenum"><a name="Page_231" id="Page_231">-231-</a></span> rajtam
a viszontagságoknak, a mik keresztülmentek rajtam.</p>
<p>Alig vártam, hogy újra visszatérhessek Niemengenbe s ismét
megláthassam az én kedves feleségemet és kis magzatomat.</p>
<p>Harmadfél éve mult már, hogy nem láttam őket.</p>
<p>Ezóta már a gyermek futni tud! Talán már a nevemre is
megtanította az anyja?</p>
<p>Milyen boldog leszek én itt most idehaza. Nem király, de apa.
Nem a begum férje; de a feleségemé. Áldottam a sorsot, hogy
megszabadultam e tartománytól. Van nekem tulipánkertem: többet ér
az.</p>
<p>Éjet-napot egygyé tettem, hogy haza érjek. Lovas stafétát
küldtem előre, hogy a feleségemet értesítse megérkeztemről.</p>
<p>A jó lélek pompás lakomára várt haza, s mikor leszálltam a
szekérről, a nyakamba ugrott: huszonöt fonttal nehezebb volt, mint
mikor elhagytam.</p>
<p>A viszontlátás boldog eszmecseréi után, az első szavam ez volt
hozzá:</p>
<p>– Hol van gyermekem?</p>
<p>– Itt vannak «ők!» szólt a jó lélek ragyogó orczával, a lépcsőn
alászálló két dajkára mutatva, kik közül az egyik egy járni kezdő
ficzkót vezetett kézen, a másik pedig egy bepólált kis babát hozott
az ölében.</p>
<p>– Hát ez micsoda? kérdém, az utóbbira szörnyen elbámulva.</p>
<p>– No hát a másod szülötted! te bohó! szólt az asszony kedélyes
nevetéssel.</p>
<p>– Az én másodszülöttem? – Hisz én harmadfél év óta távol vagyok
már.</p>
<p>– Hát nem emlékezel már rá, sipegé az asszony, szemérmesen
elrejtve piruló orczáját a keblemen: – mikor a Majmúna és Danesh
tündérek összehoztak bennünket az Araráthegyi palotában?</p>
<p>– Majmúna és Danesh! <span class="pagenum"><a name="Page_232"
id="Page_232">-232-</a></span></p>
<p>– Tyhü lánczos lobogós teringette tündérei!</p>
<p>De még az asszonynak állt feljebb!</p>
<p>Hogy én hát az ő hitvesi hűségében akarok kételkedni? holott itt
a bizonyítékok a kezében: az én saját levelem, melyben elmondom,
hogyan, miképpen jöttünk össze a tündérek segítségével az
Araráthegyi kastélyban? Sőt nagyobb igazság kedvéért, itt van még a
«lingám» is, a mit akkor neki ajándékba adtam. Sőt még egy darab is
abból a szövetből, melynek kárpitos szárnyai boldog
viszontlátásunknak sárkányszemű látói voltak. Akkor én király
voltam; ez a fiucska tehát: királyfi.</p>
<p>– De asszonyom! Az ilyen dolgokban én nem értem a tréfát!
Kezdtem én kiabálni. A mi álom volt, az nem komoly dolog, s annak
nem lehet ilyen élő következése. Én megengedem, hogy ön is álmodott
akkor én felőlem, a mikor én ön felől; hanem az a kis siró-rivó
poronty: ez már nem álom, ez valóság; még pedig nagyon kellemetlen
valóság! Én megyek a polgármesterhez! Én feladom a dolgot az
érseknek! Összehivatom a szent széket! Én nem hagyok magamból
bolondot csinálni.</p>
<p>– Jó lesz, jó! Csak menjen ön a polgármesterhez, meg az
érsekhez, csináljon minél nagyobb lármát a dologból: akkor ön még
egyszer akkora bolond lesz, mint most.</p>
<p>Én pedig megtettem, a mivel fenyegetőztem; rohantam a
polgármesterhez: azt kihuztam az ágyából, mert már aludt; azt
mondtam neki, hogy itt vannak a francziák, arra az álom kiment a
szeméből; akkor aztán elmondtam neki az egész históriámat, majd
elnyelt, akkorákat ásított. Akkor azt mondta, hogy ez meggondolandó
dolog: jőjjek holnap; addig menjek a feleségemhez.</p>
<p>Nem is tehettem mást; mert egy garasnak ura nem voltam, a
niemengeni vendéglőben pedig előre le kell tenni a szálláspénzt,
addig az embert be nem eresztik, hát visszamentem szégyenszemre az
asszonyhoz.</p>
<p>Az csak kötődött velem. Azt mondta, hogy ne pattogjak, nem ér az
semmit. Ha jó képet nem csinálok a dologhoz, <span class=
"pagenum"><a name="Page_233" id="Page_233">-233-</a></span> enyim
lesz a kár is, meg a csufság is. Akkor csak hallgattam, mert nagy
szükségét éreztem a vacsorának és a pihenésnek, de gondoltam
magamban, majd «bekötöm én a te koszorudat holnap.»</p>
<p>Másnap megint elmentem a polgármesterhez; akkor már nem
aludt.</p>
<p>Azzal fogadott, hogy mondjam meg legelébb is, hogy úgy
beszéljen-e velem, mint niemengeni konstáblerrel, vagy mint indiai
királylyal?</p>
<p>– Hát mint indiai királylyal.</p>
<p>– No hát fölséges Maharadsa, vagy Nábob, vagy Sah! Tessék
föltenni kérem (föltétette velem a kalapomat s ő meg levette a
hivatalsüvegét.) Tessék elmondani előttünk, hogy az indiai
királyoknak hány feleséget szabad törvény szerint tartani? hány
elefántot, tevét, rhinoczerost, hím és kanczatündért s más efféle
vonómarhát lehet a szolgálatában alkalmazni?</p>
<p>Vettem észre, hova akar kilyukadni? fordítottam a dolgon.</p>
<p>– Kérem szépen, csak tessék velem úgy beszélni, mint niemengeni
konstáblerrel európai szokások szerint.</p>
<p>– No hát hallod-e «te» konstábler. Vedd le mindjárt a kalapod!
(Erre meg ő csapta fel a magas süvegét s velem tétette le a
kalapomat.) Mivelhogy te keresztyén törvényeink ellenére, élő
feleséged mellett még másik feleséget is vettél, ennélfogva én
neked kriminális processust akasztok a nyakadba, kétnejűség miatt,
megkorbácsoltatlak, a pellengérre kiköttetlek s gályára
küldelek.</p>
<p>Ez megint sehogy sem tetszett.</p>
<p>– Hát csak tessék velem inkább úgy beszélni, mint indiai
királylyal. (Ekkor aztán mind a ketten föltettük a kalapjainkat,
úgy diskuráltunk.)</p>
<p>– Hát a mikor te király voltál, akkor te mindenkinek
parancsoltál, tehát a tündéreknek is; ha neked minden szabad volt,
akkor az is szabad volt, hogy a levegőn keresztül repülj,
annálfogva abban semmi lehetetlen <span class="pagenum"><a name=
"Page_234" id="Page_234">-234-</a></span> nincsen, hogy az első
feleségeddel találkoztál, hát akkor mi bajod mostan? Elvesztettél
valamit?</p>
<p>– Dehogy vesztettem! Inkább nyertem. Egy fiuval többet, mint a
mennyire számítottam.</p>
<p>– Él az a fiu?</p>
<p>– Hogyne élne? Ha nem élne: se fiu, se leány nem volna.</p>
<p>– Tehát ha él, akkor megvan. A mi megvan, az tény. A mi tény,
azt nem lehet nem ténynyé visszadisputálni. A tények erősebbek,
mint az okoskodások.</p>
<p>Akkor aztán megharagudtam, én is beszéltem, ő is beszélt,
egyikünk se hallgatott a másikra, utoljára kivertük egymásnak a
fejéből a kalapot kölcsönösen s én azt mondtam neki, hogy ez az
eset nem is tartozik polgári hatóság kanalazása alá, majd elintézi
ezt a szent szék, a ki ezt a szörnyű nagy botrányt nem hagyja
megboszulatlan.</p>
<p>No hiszen, odajutottam még jó helyre.</p>
<p>Ez az egész Niemengen mind csupa atyafiság; sógor, koma,
keresztapa az egész világ és a mellett iszonyú erkölcsös
emberek.</p>
<p>Lehetetlen itt azt valakire bebizonyitani, hogy valami
erkölcstelenséget követett el. Ha már csakugyan megtörtént, azt
minden ember igyekszik eltakarni. Azaz hogy titokban minden ember
beszél róla s nagyon mulatja magát rajta, de törvény előtt se
látója, se hallója nem akar senki lenni a megesett botránynak.</p>
<p>Minden cseléd, atyafi, komaasszony, szomszédasszony, azt
bizonyitotta a feleségem felől, hogy az az én egész távollétem
alatt úgy viselte magát, hogy mustrája volt a hitvesi hűségnek. Nem
járt ki a házból máshova, mint a templomba, nem járt hozzá más,
mint a gyóntató káplán; még csak új fejkötőt sem csináltatott
magának azóta. Az én vádamnak tehát nem volt semmi alapja.</p>
<p>Ellenben mily hatalmas alapon feküdt az ő védelme.</p>
<p>Itt volt az én saját kezem irta levél, khinai bőrpapirosra
<span class="pagenum"><a name="Page_235" id=
"Page_235">-235-</a></span> irva, abban előadva az egész csodálatos
találkozásunk. Az egész elbeszélés hitelesítve hét boncz sajátkezű
aláirása által. Elismertetett, hogy a bonczok épen olyan hiteles
személyek, mint a káptalanok idehaza. Azoknak csak tudniok kell,
hogy van-e az ő országukban Danesh és Majmuna nevű tündér? Hogy
azok nálunk Európában nincsenek, annak a klima az oka. Hiszen itt
elefántok sincsenek, azért az elefántok mégis valóságos élő lények.
Ki merné eltagadni az elefántot, csak azért, mert nem látta? Nem
mutat-e fel a szent irás is hasonló példát: midőn Illés tüzes
szekéren utazott? Hát mikor Jónás prófétát egy czethal szállította
a gyomrában tovább? A midőn ezek oly szent és hiteles emberekkel
megtörténhettek, akkor annak már gyerekség volt megtörténni, hogy a
Danesh és Majmuna tündérek egy férjet és feleséget egymás karjai
közé vezessenek, kivált midőn azok maguk is kivánkoznak oda; a hogy
nem kivánkozott Jónás próféta a czethal gyomrába.</p>
<p>De meg itt vannak az asszony kezében az akkori találkozás
tanujelei, a lingám, a minő csodát Európában nem készítenek, meg a
sárkányos selyemszövet, a minek még a készítésmódját s a
szövet-anyagát sem tudják itthon kitalálni. Ezek már csak
elvitázhatlan tanubizonyságok.</p>
<p>Mindezeket egybevetve, a szent szék nem késik kimondani, hogy
ámbár csodálatos, és véges emberi elmével megfoghatatlan eset az,
hogy egy keletindiai Majmuna nevű tündér egy jámbor életű
niemengeni asszonyságot éjnek idején a hátára vegyen s vele a
levegőn keresztül az Ararát hegyére elrepüljön s onnan reggelre
megint visszatérjen, a nélkül, hogy a cselédek, éjjeli őrök s a
többiek valamit észrevettek volna; de miután sokkal inkább
lehetséges mégis ennek a csodának a végbemenetele, mint az a
hallatlan szörnytett, hogy egy niemengeni tekintélyes polgárnő, egy
kapitány volt özvegye, egy konstábler és indiai király hitvestársa
hitvesi hűségén csorbát ejteni engedjen Niemengenben! a hol ilyesmi
soha meg <span class="pagenum"><a name="Page_236" id=
"Page_236">-236-</a></span> nem történt (mert senki se panaszkodott
róla) annálfogva itéltetik, hogy a házasságtöréssel vádlott
asszonyság oly tiszta és ártatlan, mint Susánna, s az itthon talált
második surculus masculusnak senki sem más az apja, mint az, a kit
«nuptiæ denominant!»</p>
<p>S azzal szépen nyakamba varrták az asszonyt gyerekestül s nekem
bele kellett szépen nyugodnom.</p>
<p>(A nagyherczeg úgy kaczagott, hogy a tokájával mind összetörte
keményitett nyakfodrait: «átkozott mulatságos történet! Nem adnám
egy nyerges lóért, hogy ezt meghallottam! Kimondták itéletileg,
hogy ha az ember az álmát leirja, hát akkor az valóság».)</p>
<p>(– De vajjon csakugyan így történt-e ez, a hogy elmondád? kérdé
a soltész.)</p>
<p>– Becsületemre… vagy mit is mondok? A nyakamon levő kötélre
mondom, hogy egészen így történt. Méltóztassék a niemengeni
hatóságot megkeresni e végett: az teljesen igazolni fogja
előadásomat; mert a rendkívüli eset még a város krónikájába is
feljegyeztetett csodálatossága végett. S ez indokolja majd azt a
cselekedetet, a mit ezután elkövettem, s a mit előadandó
leszek.</p>
<p>(De majd holnap!)</p>
<h3>A SIVÓ-HOMOKBAN.</h3>
<p>– No hát jól van. Ez is megesett. Bizonyosan nem én voltam az
első ember, a kin ilyenforma tréfa keresztül ment. Más sem igen
halt bele. Gondoltam, majd csak én is beletörődöm.</p>
<p>Hanem hát egy igen rosz szokásuk van a niemengenieknek, a miben
más közönséges emberektől külömböznek. Más országban, ha valakit az
a szerencsétlenség ér, hogy a felesége összetéveszti valami más
emberrel, hát az olyan férjet csak a háta mögött szokták kinevetni
s ha jön valahová, nagy ajtót nyitnak előtte, hogy beférjen rajta a
szarvaival: ezek azonban szemtől szembe csufolják <span class=
"pagenum"><a name="Page_237" id="Page_237">-237-</a></span> ki a
bajbakeveredett embert. Az asszonynak elnézik, hogy hibázott, hanem
a megcsalt férjet halálra boszantják.</p>
<p>Föltettem magamban, hogy jól van hát, megbocsátok a
feleségemnek, behúnyom a félszememet; de a mint kimentem az
utczára, mindjárt kész volt a boszúságom. Minden szemközt jövő
megállított, felséges urnak czimezett s a koronáim után
tudakozódott (többesben.) Egyik azt kérdezte tőlem, hogy nem volt-e
azóta látogatóban nálam a Majmuna tündér? Másik azt mondta, hogy ő
is látott már egy gólyát, a melyik egy pólyás gyermeket vitt a
csőrében, a levegőben repülve. Ha valahova mentem s a kalapomat
letettem, mikor föl akartam tenni, már ki volt lyukasztva a teteje,
s ha kérdeztem, ki tette azt, azt mondták, a saját szarvam
lyukasztotta ki. Postán rám küldték levélben a
«nyámnyila-oklevelet» (Szimándli diploma). Éjjel odajöttek az
ablakom alá s az egész történetemet elénekelték csufondáros
versekben elejétől végig. S reggelre odafestettek az ajtómra egy
embert, a ki kakason lovagol.</p>
<p>Dühödt voltam, mint a tigris.</p>
<p>S nem védelmezhettem magamat.</p>
<p>Más országban bezzeg hamar segít az ember magán az ilyen
üldöztetések ellen. Odaküldi a cartellhordóit a legelső
gúnyolodóhoz s kihijja egy szál kardra s megeteti vele a vasat. A
többi aztán csomót köt a nyelvére. De itt legelőször is nem kap az
ember senkit, a kit a cartellel elküldjön, s ha levél utján, vagy
személyesen provokálja az ember a megsértőjét, annak a legelső
dolga az, hogy elszaladjon a polgármesterhez s feljelentse, hogy őt
meg akarják gyilkolni. Ha pedig felfricskázza az ember az
elégtételt adni vonakodót, az viszi rögtön a megbántott orrát a
markában a soltészhoz s fizettet az emberrel három márkát az
egyszerű fricskáért, hatot a pofonnal összekötöttért. Úgy, hogy a
feleségem nem győzte a sok birságot fizetni helyettem a mindennap
felpofozott gúnyolódókért, én pedig egyebet sem tettem, mint mindig
a <span class="pagenum"><a name="Page_238" id=
"Page_238">-238-</a></span> törvényszéket laktam a sok testi
sérelem miatti megidéztetések következtében.</p>
<p>Ezt a veszett állapotot se én nem állhattam ki sokáig, se a
feleségem.</p>
<p>Az asszony mindig beteges akart lenni, a mióta hazakerültem.</p>
<p>Egyszer aztán azt mondta, hogy neki nagyon szükséges volna
fürdőre menni, menjünk el Vliessingenbe.</p>
<p>Hát én kaptam rajta: gondoltam, hogy majd ott lerázom a
nyakamról a sok csúfolódó rosszakarómat.</p>
<p>Dehogy ráztam le. Hát nem mindennap irtak utánam levelet, a
miben otrombául sértegették férji becsületérzésemet!</p>
<p>Egyszer a többi között egy ilyen tartalmú levelet kaptam:</p>
<p>– Oh te bolond! No ugyan nagy szüksége is van a feleségednek a
Majmuna tündérre, hogy őt az Ararát hegyére elszállítsa; elviszed
te őt oda magad is a saját tevehátadon. Hát nem tudod, hogy épen
Vliessingen az az Ararát hegye, a hová a Danesh tündér a
feleségednek a férjét elvitte, a ki nem te vagy. Most is az küldött
a számára egy ujdonatúj főkötőt, piros bársonyból,
aranypaszománttal, csipketarajjal; valahányszor azt felteszi, az
mindig azt jelenti, hogy ma elmegy az uram hazulról. Oh te
Andapálkatonája!</p>
<p>No már ez mégis több volt az elégnél! A feleségem csakugyan
azokban a napokban kapott egy olyan főkötőt, a milyen a leirott, s
mikor azt feltette, olyankor mindig úgy tetszett, mintha
mosolygósabb volna az arcza, mint egyébkor.</p>
<p>Elkezdtem vele e miatt a fejkötő miatt veszekedni. Kértem, hogy
ne viselje, vagy ha felteszi, hát ne menjen ki vele sétálni. Csak
azért is viselte. Ha dühösködtem, a szemem közé nevetett. Engem
pedig boszantott az a főkötő kimondhatatlanul.</p>
<p>Egyszer aztán valami üzleti dologban el kellett mennem
Antwerpenbe. <span class="pagenum"><a name="Page_239" id=
"Page_239">-239-</a></span></p>
<p>Azt már tapasztaltam, hogy az asszonyok olyankor, mikor a
férjeik valami útra készülnek, rendkívül gyöngédek hozzájuk. Az én
feleségem ezen a napon olyan szeretetreméltó volt hozzám, hogy még
el is akart kisérni egy darabon gyalog; minthogy a vliessingeni
fürdőtől a tengerparton végig nem szabad kocsival járni. Nem hagyta
magát lebeszélni róla. Nekem pedig mintha sugta volna valami, talán
az a fehér galamb ott a vállamon, hogy ne engedjem őt magammal
jönni: jobb lesz mind a kettőnkre nézve, ha ő otthon marad. De már
a fejébe vette, hogy elkisér s nem hagyta magát leverni.</p>
<p>Megint azt a piros bársony főkötőt tette fel. Én megint pöröltem
miatta. Ő jól kinevetett.</p>
<p>– Oh te bolond! Ugyan kitől féltenél ott a homokbuczkák között,
ha csak a sirályoktól vagy a földi kutyáktól nem?</p>
<p>Méltóztatnak kegyelmes uraim ismerni azt a vidéket? Ha nem, hát
leirom nehány szóval.</p>
<p>Egy elátkozott homoksivatag az egész, messze nagy területen, a
hol mély pocséták s magas homokbuczkák váltogatják egymást, tele
nőve rőt színű bozóttal, rekettyével és hangafával, a mi egy se nő
olyan magasra, hogy a legelésző tehén szarva ki ne lássék belőle, a
mit a pásztorok hosszú lábtókon őriznek. Ezt a laktalan kietlent
egy hosszú, levert czölöpzetre rakott töltés választja el a tulsó
oldalon messze elterülő sivó-homoktól.</p>
<p>Ez a sivó-homok valami rettenetes elem. A föld és a víz
egyesülve egy közös czélra: megölni mindent, a mi útjába akad. A
két éltető elem, olyan alakulásban, a mi csak halált adhat. A
sivóhomok felszine száraznak tetszik, olyan hullámok látszanak
rajta, mint magán a tengeren. Tengerhomok az, fölül kiszárasztva a
széltől, alul felnedvesítve a tengertől. Nem látni azon semmi
növényt.</p>
<p>S jaj annak az embernek, vagy állatnak, a mi véletlenül
beletéved, ha csak szárnya nincsen. A sülyedő homok egyszerre csak
megindul alatta s attól a pillanattól <span class=
"pagenum"><a name="Page_240" id="Page_240">-240-</a></span> fogva
el van veszve. Ha az egyik lábát fel akarja emelni, a másik még
mélyebbre sülyed. Eleinte csak tréfának veszi: azt hiszi, ki lehet
onnan menekülni. De az elnyelő homoknak nincsen feneke. Úgy szijja
befelé az embert, mint a kigyó a szájába fogott galambot,
ízről-ízre. Mikor már övig lesülyedt, akkor kétségbeesik a küzködő;
érzi, hogy nincs szabadulása s minden mozdulatával még mélyebbre
fúrja maga alatt a sírt, míg lesülyed álláig, a homok az ajkáig ér;
hasztalan kiált, senki sem segíthet rajta: a ki hallja a
jajgatását, az is elfut, mert a mentségre sietőnek is vele együtt
kell meghalni. A homoksír összecsukódik a feje fölött, s aztán csak
egy kerek tölcsér a sivó-homok közepén mutatja még, hogy hol mult
el egy ember. Az első szél azt is eltakarja.</p>
<p>Tehát jobbról volt a buczkás semlyék, balról a sivóhomok,
középen a töltés: mi ketten azon sétáltunk végig karöltve.</p>
<p>– Látod kedvesem, mondám a feleségemnek, milyen boldogul
élhetnénk mi egymással, ha senki se háborgatna bennünket. Az én
boldogságomból például semmi sem hiányoznék, csak épen az a piros
bársony fejkötő. De úgy, hogy ne viselnéd.</p>
<p>– Csodálatosan egyetértünk; mondá az asszony. Látod, nekem sem
hiányzik a boldogságomból semmi, csak ez a piros bársony fejkötő;
de úgy, hogy viseljem.</p>
<p>– Hát viseld, nem bánom; viselj három piros bársony fejkötőt
egymás hegyében. Csak az alatt, a míg én odaleszek, ne viseld ezt
az egyet.</p>
<p>– No hát nem viselem.</p>
<p>– Esküdjél meg rá.</p>
<p>– Én bizony nem esküszöm, mert akkor ha meg nem találnám
tartani, esküszegő lennék s az nem volna érdemes egy
fejkötőért.</p>
<p>– De hát kedvesebb neked az a fejkötő, mint én vagyok?</p>
<p>– De hát annyira gyűlölöd te ezt a fejkötőt, hogy miatta engemet
is gyűlölsz? <span class="pagenum"><a name="Page_241" id=
"Page_241">-241-</a></span></p>
<p>– Van okom ezt a fejkötőt gyűlölni s nem akarom, hogy ez az ok
te rád is átszármazzék. Fogadd meg, hogy nem teszed fel addig.</p>
<p>– De nem fogadom meg. Csak azért sem. Ne légy olyan
rigolyás.</p>
<p>– De ha én megmutatom neked, hogy nem fogod azt viselni! Olvasd
el, mit irnak nekem Niemengenből.</p>
<p>Azzal kivettem a tarsolyomból az említett levelet s odaadtam
neki azt, hogy olvassa el.</p>
<p>Az asszony arcza olyan vörös lett erre, mint az a fejkötő.</p>
<p>Lábaival toporzékolt s a fogait összecsikorította.</p>
<p>– Már most csak azért is viselni fogom ezt a fejkötőt! kiálta: s
a levelemet összegyürve, odahajítá a sivó-homok fölé.</p>
<p>– No hát azért sem fogod viselni! ordíték én magamon kívül s
letépve a búbjáról a főkötőt, utána hajítám azt a levélnek a
sivó-homokra.</p>
<p>Hogy erre a jelenetre mi következett? azt csak akkor lehet
igazán elképzelni, ha először leirom a feleségemnek az alakját.</p>
<p>Mert tudnivaló az, hogy Hollandiában is szoknak a házastársak
egymás között verekedni, csakhogy ott aztán rendesen a férj megy
panaszra a biróhoz a kapott kék szemével: az asszony döngeti el az
urát. Az én feleségem pedig egészen ahhoz való asszony volt.
Nálamnál fél fejjel magasabb; széles vállakkal és hatalmasan
kidomborodó kebellel. Kinyújtott karral el tudott egy kis gyermeket
a tenyerén tartani, s azok olyan tenyerek voltak, hogy a kit
azoknak egyikével képen felejtett, annak nem kellett visum
repertum. Hát ennek az asszonynak mertem én a pirosbársony
fejkötőjét letépni a fejéről.</p>
<p>Abban a pillanatban, mint a megdühített elefánt, nekem jött az
asszony, s úgy taszított mellbe két ököllel, hogy én hanyatt
bukfenczeztem, le a magas gátról a zsömlyékes oldalra, s egyenesen
fejjel bele egyikébe azoknak <span class="pagenum"><a name=
"Page_242" id="Page_242">-242-</a></span> a pocsétáknak, a mik tele
vannak azzal a keserű, sós, szikes latyakkal, a miben még a piócza
sem terem meg, s a mi úgy csípi az embernek a száját, ha véletlenül
belekóstolt, mintha nyers tormát kapott volna be. Hozzá még fejjel
lefelé estem a kátyuba s az meg a fenekén tele van holmi
leülepedett iszappal, a minek megint az a jó tulajdonsága, hogy ha
az ember bőrét bekenik vele, hát úgy felmarja, mint a csalán. S
nekem az egész fejem állig belement ebbe az iszapba. Csak nagy
lélekjelenlétem szabadított meg, hogy oda nem fulladtam, a mi
nagyon megeshetett volna. A legjobb uszó is elfelejti az egész
tudományát, mikor a fejét az iszaptól eltemetve érzi. Nagy nehezen,
de mégis kikeczmelegtem, s vaktában kikapaszkodtam valamerre a
pocsétából. De nem láttam én se eget, se földet, mert a két
szememet úgy marta az a finom kristályokkal teljes iszap, hogy ki
nem birtam nyitni. Nagy idő telt bele, míg kiprüszköltem a keserű
moslékot, a mivel orrom, szájam tele lett; s a két szemem világáért
sokáig kellett a két öklömmel küzködnöm, míg annyira jutottam, hogy
ismét látóvá legyek; de a fülem még akkor is csengett, hogy nem
hallottam vele semmit.</p>
<p>Feltápászkodtam nagy nehezen; de mint afféle vízbefulástól
megmenekült embernek, a kinek még azonfölül az egész bőre is úgy
ég, mintha csupa hólyaghuzóval volna beragasztva, csak azután
kezdett lassankint még arra is gondom lenni: hogy hát egyéb baj nem
történt-e a világon? A feleségemet nem láttam sehol; vajjon hová
lett? A nagy krákogástól, prüszköléstől nem tudtam kiáltani, hogy a
nevén szólíthattam volna. Hogy a töltésre fölmehessek, messzire el
kellett gázolnom a süppedékben; mert ezen az oldalon a czölöpzet
meredeken áll, minden burkolat nélkül. A míg egy feljárót találtam,
abba is jó idő belekerült. Egyszer aztán felkapaszkodtam mégis, s
szétnéztem, hogy merre van a feleségem? A hosszú töltésen nem volt.
Azután elnéztem a sivó-homok <span class="pagenum"><a name=
"Page_243" id="Page_243">-243-</a></span> felé, s arra aztán a vér
aludt meg ereimben attól a látványtól, a mi ott várt rám.</p>
<p>Az esztelen asszony utána futott a kedves főkötőjének s meg is
kapta azt s föl is tette a fejére. De már a mikor én láttam, csak a
feje látszott ki a sivó-homokból, meg a két fölemelt karja.</p>
<p>Rettenetes kép volt! Szemei rám voltak meredve, mint egy iszonyú
bűnvád. Két keze a görcsösen szétmeredt ujjakkal kapaszkodni
látszott a megfoghatatlan semmiségbe.</p>
<p>Szája nyitva volt, de nem volt már hangja: még élt és már el
volt temetve.</p>
<p>Nem gondolkoztam semmiről, csak rohantam feléje egyenesen, hogy
kiszabadítsam.</p>
<p>A mint ezt meglátta a sülyedő asszony, hirtelen alácsapott a két
karjával haragosan a homokra, mire a vállai kiemelkedtek, hanem a
karjai sülyedtek alá. Talán el akarta dugni előlem a kezeit, hogy
meg ne foghassam.</p>
<p>Ugy sem foghattam meg, mert alig tettem ötven lépést a
sivó-homokban, egyszerre csak lesülyedt a lábam alatt a föld.</p>
<p>Ekkor vettem csak észre, hogy magam is minő veszélyben forgok.
Annyi józan ész, vagy tán életösztön megmaradt nálam, hogy hirtelen
arczra vessem magamat. Így nagyobb területre elosztva, a test terhe
nem sülyeszti azt oly gyorsan alá. Azután óvatosan majd az egyik
kezemet, majd a másik lábamat húzva ki a homokból, megkisértém
visszafelé csúszni hasmánt a halálos területről. Végtelennek tetsző
időbe került az, míg így hátrafelé mászva, odább vonszolhattam
magamat, s ezalatt folyvást látnom kellett magam előtt azt a szemem
láttára elmerülő alakot, utóbb csak egy fejet már, mely vonalról
vonalra sülyedt el előttem, s azalatt folyvást a szemembe nézett
izzó, lángoló, aztán meg fagyos, kőmerev szemeivel s a míg az ajkai
nyitva voltak, olynemű zúgás volt a fülemben, mintha az egész
tenger csapkodná benne a <span class="pagenum"><a name="Page_244"
id="Page_244">-244-</a></span> sziklákat, s minden hullám és minden
szikla ezt kiáltaná: «átkozott!»</p>
<p>Mire a gáthoz visszatértem, a rémülettől izzadva és reszketve;
aztán mikor onnan a magasból széttekintettem, már akkor csak a
piros főkötő látszott még a sivó-homokon. Egy hirtelen kerekedő
szélcsapás a tenger felől felkapta azt is s elkezdte gyorsan felém
hempergetni. Én futni kezdtem, hogy utól ne érjen.</p>
<p>És aztán futottam eszeveszettül. Futottam úttalan vidékeken
keresztül. Neki a buczkáknak, egyik homokdombról le, a másikra fel,
keresztül a fehérlevelü nyárfabozótokon, a korhadt erdőkön, a miket
a víz árja kirohasztott, a csalóka réteken, mik messziről zöld
pázsitnak látszanak, de alattuk víz van, a hol békák tanyáznak, a
hojszák fészkelnek, a hol a vidra meg a marmota megbuvik, és
mindenütt ezt a szót hallottam a fülembe zúgni: «gyilkos!» Ezt
kiáltották rám a békák a vízből, a hojszák a levegőből, a korhadt
fák, a mik kinyujtott karjaikkal látszottak fenyegetni, a földi
szeder, mely tüskés indáival a lábamba csimpajkozott: «megállj,
gyilkos! megkötözlek!»</p>
<p>Minden élő és nem élő lény azért jött elém, hogy vádoljon. Míg
utoljára egy olyan térre jutottam, a hol mintha levágott falak
állnák utamat, úgy körül voltam zárva. Az egy elhagyott tőzegvágás
volt. Nekem úgy tetszett, mintha börtön volna. Maga a vad természet
jön elém, hogy körülzárjon.</p>
<p>Itt összeroskadtam a fáradságtól.</p>
<p>A tőzegvágás helyén uj magas moha nőtt; abban jól esett a
testemnek végig elnyúlni.</p>
<p>Kezdtem az eszemet kissé rendbeszedni. Kezdtem magamhoz
térni.</p>
<p>És aztán elkezdtem magamat mentegetni, a békáknak, a hojszáknak,
a földi kutyáknak; aztán meg azoknak a kiszáradt fáknak, a mik
itt-amott szétszórva meredeznek a síkon, galytalanul, mintha
kinálkoznának, hogy «no <span class="pagenum"><a name="Page_245"
id="Page_245">-245-</a></span> hát! válaszsz hát! Melyikünket
találod elég szépnek!» Védelmeztem magamat.</p>
<p>«Hiszen, hogy volnék én gyilkos? Én hozzá sem nyultam az
asszonyomhoz. A kis ujjammal sem taszítottam meg. Inkább ő
taszított le engem a gátról; majd hogy el nem vesztem bele. Ő maga
volt olyan ostoba, hogy odament, a hol a halálveszedelem várt rá.
Minek szaladt a sivó-homokra a fejkötője után? ő az oka a
halálának!»</p>
<p>… Igen, de minek dobtad a fejkötőjét a sivó-homokra, kérdezék
tőlem a hojszák, a békák, a földi kutyák.</p>
<p>«No hát nem volt teljes igazam és jogom hozzá? Nem volt-e alapos
gyanum, hogy mikor ezt a főkötőt felteszi az asszony, akkor az én
férji becsületemen csorbát ejt? Nem gyalázott-e meg már egyszer?
Tartozom-e én eltűrni, hogy belőlem csúfot űzzön? Én csak a magam
becsületét védtem, és az ő erényét. Mikor a főkötője után rohant,
szándékosan meg akarta ölni magát, az erényét és a becsületét.
Háromszoros öngyilkos volt. Ő maga tette azt, nem én.»</p>
<p>Hahaha! Nevetett rá minden élő. Hahaha! Nevetett rá maga a szél
is, a mint a hangafabokrok közt végig fütyölt.</p>
<p>Senkim sincsen az egész világon, a ki pártomat fogja.</p>
<p>Ellenségem mind a négy éltető elem. És minden, a mi él, és
halott. És egyenkint minden ember a világon. Apró és nagy. Fehér s
fekete és olajszín bőrü ember. A mint meglátnak, már tudják, hogy
ez az, a kit üldözni kell. És az egész emberi társaság együttvéve.
A városok, a nagy házak és a kis kunyhók, mind ellenségeim már. A
hol egy házat meglátok, vissza kell fordulnom és elszaladnom
tőle.</p>
<p>Pedig hiszen én nem vagyok gyilkos.</p>
<p>Mindenki azt fogja mondani, hogy az vagyok. Nem fogják találni a
feleségemet sehol, a kit láttak velem sétálni elindulni: de
megtalálják majd a fejkötőjét a gát mellett, s azt fogják mondani,
hogy én öltem meg. Pedig az nem igaz. Én nem vagyok a nőm gyilkosa!
Hát senki se látta? Senki se bizonyít mellettem? <span class=
"pagenum"><a name="Page_246" id="Page_246">-246-</a></span></p>
<p>Gyönge madárszárnycsapás érinté arczomat.</p>
<p>Ah, hiszen itt vagy te, örök kisérőm, fehér galambom! suttogám,
te mondhatod meg igazán, hogy én nem vagyok a nőm gyilkosa. Ugy-e
nem?</p>
<p>S azzal reménykedve tekinték a vállamra, a hol ülni szokott. De
az nem a fehér galamb volt, hanem egy fekete madár: talán holló.
Azt felelte: «de az vagy!»</p>
<p>Azóta mindig ott ül a vállamon. Most is ott van. Nem látják
kegyelmes uraim?</p>
<p>(No csakhogy hát egyszer végre-valahára kaptuk már meg olyan
vallomásodat, a mit nem invalidáltak semmiféle farizeusi mentalis
reserváták, hogy így volt, meg úgy volt; monda a soltész, kiverve a
tintát a pennájából, melylyel a protokollumot hitelesíté. Tehát
mégis kerül már a hóhér számára is valami kis sportula. Nem marad a
dolog az egyszerű főbelövetésnél. – Uxoricidium: æquale =
felnégyeltetés, præcedente jobbkéz levágatással.</p>
<p>Még sem úgy lesz: szólt közbe a nagyherczeg. A hitvesgyilkolás
ugyan implicite constatálva van, nem is tagadtatik, sőt benevole
agnoscáltatik. Van azonban egy nevezetes törvény, melyet egy szent
király hozott: a ki magyar király volt ugyan; de szent volt.
Sanctus Ladislaus Rex, s annálfogva az ő törvénye az egész
keresztyén katholikus világra nézve szentség. Ez a törvény pedig
így szól: «ha egy férj a feleségét hütlenségben bűnösnek találja és
azt megöli, e tettéért egyedül Istennek felelős.» Fiat
applicatio!</p>
<p>No te gézengúz! Te sem hitted volna, hogy még valaha Sanctus
Ladislaus Rex jőjjön érted, az üstöködnél fogva a limbusból
kiszabadítani. – Ergo «fiat piscis!» Soroztassék ez is Szent László
nevezetes csodatételei közé.)</p>
<hr class="chap" />
<div class="chapter"></div>
<p><span class="pagenum"><a name="Page_247" id=
"Page_247">-247-</a></span></p>
<h2><span class="smaller">TIZENEGYEDIK RÉSZ.</span><br />
AZ ÖRDÖG VILÁGÁBAN.</h2>
<h3>I. A BAK-LOVAGOK.</h3>
<p>Csak akkor vettem észre, mikor az éj leszállt, hogy minő
elátkozott helyre jutottam. Ez volt a gonoszhirű «Kempenvidék», a
boszorkányok és gonoszlelkek találkozási helye.</p>
<p>A mint besötétült, elkezdtek az ingovány mohos hepehupái között
a lidérczek tánczolni: a bolygó tüzek úgy tettek, mintha menuettet
járnának. Azután nagy süvöltve szálltak a levegőn keresztül a
boszorkányok. Fertelmes csúf nép. Szakáll az állukon és bibircsó az
orrukon. Lovagolva jöttek. A felkantározott paripa egy-egy sápadt
férfialak volt; azt mindenik boszorkány, a mint megérkezett,
fölakasztotta egy-egy szárazfára, s ott verték össze a bokáikat a
levegőben.</p>
<p>Azután tanácsot tartottak: ki micsoda gonosz tettet tudott ma
végbevinni?</p>
<p>Hallottam, hogy az egyik azt mondta:</p>
<p>– Én egy szerelmes asszonyt a főkötője után csalogattam a
sivó-homokba s belefojtottam nyomorultul. Hanem az ura
megmenekült.</p>
<p>Ezért aztán a többi boszorkányok hét águ korbácsokkal
megpaskolták, hogy minek hagyta a férjet megmenekülni a
sivó-homokból!</p>
<p>– Hagyjatok békét! sikoltozott a boszorkány. Majd megkínzom én
még azt ezután. <span class="pagenum"><a name="Page_248" id=
"Page_248">-248-</a></span></p>
<p>Én borzadva húztam le a fejemet a moha közé.</p>
<p>Azután elkezdtek tanakodni, hogy mi rosszat kövessenek el
másnap?</p>
<p>Abban állapodtak meg, hogy holnap fog Herzogenbuschból egy nagy
kereskedő karaván Antwerpenbe utazni, arra ők rávezetik a
«bak-lovagokat.»</p>
<p>Sokszor hallottam a rettenetes czimborákról, a kikről az volt a
hír, hogy az ördögökkel szövetségben álló rablók: sokkal
gonoszabbak a hajdemákoknál is. Minthogy azonban a hol baklovagok
valami nagy rablást követtek el, ott egy élő lelket, de még egy
bölcsőbeli gyermeket sem hagytak meg tanunak, s a gonosz tett után
gyorsan, látatlanul elsiettek megint harmadik, negyedik országba,
annálfogva senki sem tudott felőlök valami bizonyosat mondani. A
hol pedig épen garázdálkodtak s aztán az üldözésükre kiindult
fogdmegek hasztalan ütötték bottal a nyomukat, ott természetesen
azt mondták utoljára, hogy nem is léteznek a baklovagok. Csak mese
volt az egész rablási história.</p>
<p>Mikor ezt elhatározták egymás között a boszorkányok: a
legcsúfabb közöttük szétnézett, szimatolva, s így szólt:</p>
<p>– Én itt idegen bűzt érzek!</p>
<p>– Emberszag üti föl az orromat! szólt a másik.</p>
<p>– Héj, ha az én szeretőm volna, a kit a sivó-homokon
elszalasztottam! szólt a harmadik, de mindjárt kantárt vetnék a
szájába!</p>
<p>Én egészen betakartam magamat a sűrű mohába és páfránba, hanem
az a fekete madár ott a vállamon elkezdte a szárnyait rebegtetni,
mintha integetne a kutatóknak.</p>
<p>– Ott rejtőzik valaki! kiáltának valamennyien. Csiklandjuk
meg!</p>
<p>Én irtózva hallottam lépéseik dobogását s ekkor erőt vettem a
nehéz lidércznyomáson, a mi mellemen ült és felkiálték:</p>
<p>– Ha Isten velem, ki ellenem? <span class="pagenum"><a name=
"Page_249" id="Page_249">-249-</a></span></p>
<p>E szavamra ugyan a fekete madár úgy pofon ütött, hogy a fülem is
megcsendült bele, hanem a boszorkányok is nagy sikongatva züllöttek
szerteszéjjel s a mint fölemeltem a fejemet, a pusztaságon végig
söpört a szél s hajtotta maga előtt a bolygó tüzeket, mint egy
csapat fáklyás katonát.</p>
<p>A hold épen akkor jött fel a láthatáron. Fogytán volt már: az
utolsó negyedben. Erről számíthattam ki, hogy éjfél után egy óra
lehetett az idő. Felkerekedtem, hogy még a holdvilágnál valami járt
útra juthassak el.</p>
<p>Föltett szándékom volt, hogy valami jó tettet fogok ma véghez
vinni. Fölkeresem azt a berg-opzoomi karavánt, mely ma
Herczogenbusch felől jön, hogy értesítsem a nagy veszedelemről,
mely reá valahol lesben vár. Félretettem azt a félelmemet, mely
szerint nekem minden emberi társaságot kerülnöm kell. Örültem, hogy
ime még használhatok embertársaimnak.</p>
<p>Csak akkor vettem észre, hogy egészen fegyvertelen vagyok, pedig
a Kempenekben farkasok is laknak. Nem volt velem egyéb, mint a nagy
késem, a mit hüvelybe dugva hordtam a tomporomon. Útközben aztán
találtam egy sudár tiszafát, a minek szép egyenes növése volt, s a
mi a mellett olyan kemény, mint a vas; azt a késemmel lenyiszáltam
s aztán csináltam belőle egy másfélöles dorongot, a mivel képes
voltam a Kempen valamennyi csikaszainak megfelelni, ha rám
éheznének.</p>
<p>Reggel felé azonban már magam voltam az, a ki megéhezik, s a
mint az országútra kikaphattam, szétnéztem, hogy hol találnék
valami csárdafélét. Láttam valamit füstölögni; ház volt, betértem,
s miután volt valami pénz a tarsolyomban, adattam magamnak kenyeret
és sajtot. A korcsmáros egy nagy bográcsban tömérdek húsfélét
főzött káposztával, abból is szerettem volna kapni, de azt mondta,
hogy nem adhat belőle, mert az egy nagy karaván számára van
megrendelve, a mi most érkezik Herczogenbuschból s megy Antwerpen
felé. <span class="pagenum"><a name="Page_250" id=
"Page_250">-250-</a></span></p>
<p>Tehát valóság és nem álom az, a mit a tőzegtörésben hallottam a
boszorkányok tanácsában!</p>
<p>Nem sokáig kellett várnom: csengő-bongó öszvérekkel jött a
karaván végig a hosszú országuton; mindenféle kalmárok,
csipkeárusok, szőnyegkereskedők, takácsok, ötvösök siettek az
antwerpeni nagy országos búcsura. A kiséretükben voltak sárga és
piros dolmányu katonák is, muskétákkal és alabárdokkal s egynéhány
dragonyos, a bivalybőrösökből; maguk a kereskedők is el voltak
látva pisztolyokkal és karabélyokkal.</p>
<p>Szörnyű jó kedvük volt, a mint bejöttek a csárdába. A karaván
vezére, egy potrohos czérnakereskedő, előparancsolta a
csaplárostól, a mi csak torokba való volt; még azonfelül az úti
tarisznyát is behozatta s elővette belőle a sonkát. Nagy jókedvvel
kinálta vele az atyafiságot s megette maga mind. Végtére engem is
észrevett nagy kegyesen s engem is megkinált a sonka – csontjával,
a min már nem volt semmi.</p>
<p>– Köszönöm, mondám neki. Kend engem csonttal kinált meg: én
azért kendnek mégis jótettel fizetek vissza. Ne menjenek ma kendtek
Antwerpen felé; vagy ha mennek, indítsanak erős fegyveres csapatot
előre, a másikat pedig hagyják hátul, mert útközben meg fogják
kendteket támadni a baklovagok s azok majd úgy bánnak a kendtek
sonkájával, mint kend bánt ezzel!</p>
<p>Aztán elmondtam az egész társaságnak, hogy mit hallottam a
boszorkányoktól.</p>
<p>Azonban hát megfogott az átok: hogy még mikor akarnék is valami
jót tenni, az se sikerüljön. Nem hitte senki, a mit beszéltem.
Kinevettek vele. Azt mondták, hogy álmodtam az egész
boszorkány-históriát. A korcsmáros meg épen ki akart dobni a
csárdájából, hogy mit hozom rossz hirbe az ő vidékét, holott soha
hire se volt itten a bak-lovagoknak; nincsenek is azok másutt, csak
Brabantban meg Hajbaniában: ott is a föld alatt laknak, mint a
marmoták. Ki félne azoktól? A kisérő katonák meg épen nagyon köpték
<span class="pagenum"><a name="Page_251" id=
"Page_251">-251-</a></span> a markukat, hogy hiszen csak kerüljön a
kezükre olyan baklovagféle, majd így meg amúgy felspékelik menten.
Utoljára magam is elhittem, hogy a legnagyobb biztosság lesz együtt
menni a karavánnal Antwerpenig.</p>
<p>Egyszer aztán jó délután, a mint a hosszú töltött út a
herczogenbuschi bórfenyő erdők közé kanyarodott be, mind a két
oldalról, előlről hátulról rohannak ránk a rémületes lovagok. Olyan
volt az, mintha a földből bujnának elő. Valamennyinek fekete
álarcza volt, s ruhájuk fekete bivalybőrből, veressel kisujtásozva,
kalapjaik mellett fekete kakastollak. Elébb egy általános «Salvé»-t
adtak a karavánra, a mitől annak fele lehullt, aztán neki estek a
pallossal a zavarba hozott tömegnek, s irtózatos mészárlást
követtek el benne.</p>
<p>A kövér czérnakereskedő, még meg sem lőtték, már leesett a
lováról; de én nem igen gondoltam most rá, hogy elkezdjek neki
bizonyozni, hogy «no mynheer, hát most kell már nevetni! úgy-e,
hogy mégis igazam volt?» hanem aztán néztem, hogy merre vihessem el
a saját bőrömet szárazon?</p>
<p>Az egyik oldalán az útnak volt egy sürű fenyőerdő, a másik
oldalán egy zsombikos láp. Az erdő felé nem menekülhettem, mert azt
szépen elállták a baklovagok. Jobb is volt a láp felé elillannom.
Itt a zsombikok között nagyon jó segítségemre volt a hosszú
tiszafaczelőke, a mit magammal hoztam; annak a segítségével két
öles ugrásokkal vetettem magamat egyik zsombikról a másikra, úgy
hogy sebesebben tudtam futni, mint a legjobb paripa.</p>
<p>– Csak hagyjátok futni! kiálta a baklovagok vezére, a kit nagy
veres strucztolla a kalapja mellett tett megismerhetővé. Majd
ráérünk utána menni. Nem futhat az arra felé a világba.</p>
<p>Nem sokára észrevettem, hogy igaza van. Alig futottam valami
ötszáz lépésnyire a láp között, a mint egy kavicsszigetre jutottam,
a honnan azután nem volt se előre, se hátra. <span class=
"pagenum"><a name="Page_252" id="Page_252">-252-</a></span></p>
<p>Ez volt az a kavicsbánya, a miből az országutat feltöltötték.
Egy keskeny vert út kanyargott tőle egész az országútig, köröskörül
pedig az a kavics sziget úgy ki volt már vájva, hogy mint egy
kavicsvárt vette körül a helyébe tódult dágvány.</p>
<p>Azon pedig se átúszni, se átgázolni nem lehetett; mert az úgy
tele volt nőve mindenféle hinárral, és egyéb vizi növénynyel, hogy
a ki belévág, annak oda kell veszni.</p>
<p>Meg voltam fogva.</p>
<p>Az országúton körülfogott karavánt ott a szemem láttára
gyilkolták le a baklovagok az utolsó élő testig. A ki el akart
futni, azt utolérték, megkerítették, válogatott halálnemekkel
kivégezték, a ki elbujt előlük a mocsárba, azt fölkutatták s
belefojtották a vízbe.</p>
<p>Nekem azt végig kellett néznem.</p>
<p>Mikor aztán a többivel elkészültek, akkor rám került a sor.</p>
<p>Azt néztem, hogy mivel védjem magamat? Semmi fegyverem sem
volt.</p>
<p>A pokolbeli gazficzkók röhögve közelítettek felém, lóháton, azon
a kavicsúton, a mi a szigethez vezetett. Valami kegyetlen volt ez
az álarcz alatti nevetésük.</p>
<p>Kétségbeestemben aztán nekem is nagy kedvem szottyant. «No
megálljatok, hát mulassunk elébb egy kicsit.»</p>
<p>Azzal levetettem a bőrövemet a derekamról, parittyát csináltam
belőle; kavics volt körülöttem elég s elkezdtem a szent Dávid
harczát a Góliát ellen, a parittyámmal.</p>
<p>A ficzkók nagyhamar tapasztalták, hogy kitanult pattantyussal
van dolguk. Az én lövegeim csak úgy koppantak, de sűrűn a lovaik
fején, meg a saját koponyáikon. Egy-kettőt ledobott a lova, s
elszaladt alóla, egy párnak a feje betört, oldalbordája roppant: a
többi aztán észrevette, hogy nem olyan jó tréfa ez, mint a
milyennek előre látszott.</p>
<p>Hanem hiszen hát ő nekik puskáik voltak, azt hitték, könnyen
elbánnak velem. <span class="pagenum"><a name="Page_253" id=
"Page_253">-253-</a></span></p>
<p>Egy baklovag leszállt a lóról, levette a muskétáját a hátáról,
neki térdelt, leütötte maga elé a kétágú villát, ráfektette a
puskát; rátette a gyujtó füvet a serpenyőre s akkor odakiáltott
hozzám:</p>
<p>– Gyere ki onnan ficzkó, add meg magad, vagy lelőlek.</p>
<p>– Próbáld meg! feleltem neki vissza, hajításhoz lóbálva a
parittyámat. Aztán majd én is megpróbálom.</p>
<p>– No hát hajíts te elébb!</p>
<p>– Nem én, kegyelmes lovag úr! Kend a kihívó, kendé az első
lövés! Ez a lovagregula.</p>
<p>A lovag elsüté a puskáját, nem talált; én aztán hozzá zúdítottam
a parittyámat s úgy állkapczán találtam, hogy nem tudom hány fogat
kapott tőlem ajándékba.</p>
<p>Ekkor egy másik vállalkozott a lövésre, meg egy harmadik; mind
pórul járt velem. Én már régi tüzértapasztalatból tudom, hogy mikor
ráczéloznak az emberre, csak arra kell ügyelni, hogy egy lobbanást
lát-e az ember vagy kettőt? Ha kettőt lát, akkor az ellenfél
rosszul czélzott, a lövés félre fog menni; a fejét sem szükség az
embernek megbillenteni, de hogy ha csak egy lobbanást lát az ember,
akkor a csőlyuk meg a serpenyő egy irányban vannak, akkor jó előle
félreugrani.</p>
<p>Nekem csak úgy a fülem körül süvöltöztek el a halál postái, míg
én azalatt, a míg a puskás a maga szerszámával piszmogott, ötöt
hatot is hajítottam hozzá s nagyritkán hiába s az én parittyám is
hordott olyan messze, mint az ő mangalétája.</p>
<p>Csak azon imádkoztam magamban, bár valamelyik golyó azt a fekete
madarat ott a vállamon találná el, hanem annak több esze volt.
Azalatt, a míg a golyók köszöngettek a két fülem körül, fölszállt a
vállamról s a fejem fölött hallottam röpködni.</p>
<p>Egyszer aztán rájöttek a baklovagok, hogy valamennyien se fognak
ki rajtam. Hozzám férni csak egyesével lehetett a keskeny ösvényen,
vagy pedig lófejig bele kellett gázolni <span class=
"pagenum"><a name="Page_254" id="Page_254">-254-</a></span> a
mocsárba. Én pedig el voltam készülve valamennyit mind
agyonkövezni, mielőtt hozzám közel jutna.</p>
<p>– Megálljatok! kiálta ekkor a verestollas. Hagyjátok abba! Nem
szabad azt a ficzkót megölni. Hisz ez nekünk drága kincs. Senki se
nyuljon hozzá. Majd beszélek én vele magam.</p>
<p>Azzal leszállt a lováról, lerakta minden fegyverét, még a
kardját is s úgy jött felém puszta kézzel.</p>
<p>– Ne félj semmit! kiálta rám; ember vagy a talpadon, olyan, a
milyen közénk illik. Mi csak a gyávákat vágjuk le, a ki vitézül
meri magát ellenünk védelmezni, azt megkiméljük, közénk fogadjuk!
Állj a társaságunkba, ficzkó! Csapj a tenyerembe! Nem bánod
meg.</p>
<p>Hát mi válogatásom volt. Minden emberi társaságból ki voltam
taszítva; nem volt hová mennem, nem volt mit keresnem, futnom
kellett, ha egyedül maradok is, legalább így társaságban futok.</p>
<p>A boszú is felébredt bennem. Megtorolni azokat az embereket, a
kik minden vagyonomtól, házamtól, feleségemtől megfosztottak, a kik
fejemre szarvakat raktak, törvényszéken az álmom miatt elitéltek s
tetejébe kinevettek, «Andapál katonájának» gúnyoltak! Megmutatni,
hogy vagyok én még más valaki katonája is.</p>
<p>– De hát ki vagy te? kérdém a verestollastól. Nem vagy-e te a
sátán? Mert annak nem csapok a kezébe.</p>
<p>– Ne félj semmit. Én vagyok a «Maker», a baklovagok hadnagya; ha
felcsapsz, megteszlek káplárnak a baklovagok között s aztán lehetsz
még magad is «Maker».</p>
<p>– Köszönöm. Én nem akarok, csak közlegény lenni. Tudom jól, hogy
a ki fölcsap a baklovagok közé, leköti nekik a testét minden
halálra és kinzásra, de a ki tiszt akar lenni közöttük, annak a
lelkét is le kell kötni. Én pedig a lelkemre nem szerződöm.</p>
<p>– Kár érted! dörmögé a Maker. No hát kösd le csak a
testedet.</p>
<p>Azzal megfogta a kezemet és megrázta azt, úgy hogy a
<span class="pagenum"><a name="Page_255" id=
"Page_255">-255-</a></span> vér a körmeim hegyéből fecskendett ki;
hanem akkor meg én azzal a kezemmel a vállára csaptam, e szóval:
«servus pajtás!» s az meg olyan ütés volt, hogy a Makernek az inai
megrogytak alatta.</p>
<p>Azzal kész volt a szerződésünk. Egy baklovag a mészárlás alatt
agyonlövetett; annak a ruháját, fegyverzetét én rám adták, a lovát
is én örököltem s mikor aztán a fekete álarczot is föltették a
fejemre, akkor megszüntem ennek a világnak tagja lenni. Nem volt
nevem, nem voltam senki többé, baklovag voltam: a társadalom
ellensége; ez az álarcz kizárt a világból. Miket tettem, miket
követtem el? nem tudhatja senki. Az álarcz jól hallgat. A
baklovagok iszonyú szövetsége rémtetteket követett el az egész
Németalföldön, Würtembergben, a Rajna mentében, Elszászban és
Lotharingiában: ott voltam-e azokban és hol voltam? magam sem tudom
s az álarcz hallgat. Az éjszaka lovagjai voltunk. Hol jártunk?
merre vittek? hová parancsoltak? Ki tudhatja? Én nem. Raboltak-e ki
a lovagok templomokat? ők vitték-e el az «arany asztalt?»
gyujtottak-e fel városokat? irtottak-e ki egész karavánokat?
romboltak-e le kolostorokat? rohantak-e meg éjnek idején palotákat?
vitték-e el a bányákból az aranyat és az ezüstöt? fogták-e el
lesből a fejedelmek szállítmányait? vertek-e hamis pénzt rejtett
barlangjaik üregeiben? Ott voltam-e én mindezeknél? valamelyiknél
vagy egyiknél sem? Én voltam-e az a baklovag, a ki az égő házba
beletaszította a gazdag zsidót, vagy az a másik baklovag, a ki a
tűzből kiszabadította a siró gyermeket s a lovára ültetve vitte el
az anyjához? Én voltam-e az a baklovag, a ki a liebfraueni
kolostort lőporral a levegőbe vettette, vagy az a másik baklovag, a
ki az apáczákat előbb figyelmeztette, hogy meneküljenek onnan? Azt
ki tudja? Az álarcz hallgat.</p>
<p>(– No hát ha te sem tudod, az álarcz meg hallgat, akkor ezt az
egész capitulumot ki kell törülni az indexből! monda a nagyherczeg,
s aztán capacitálva fordult a soltész felé: Lám, hiszen nem önkényt
követte a baklovagokat, de <span class="pagenum"><a name="Page_256"
id="Page_256">-256-</a></span> életveszélylyel fenyegetve
kényszeríttetett a társaságukban maradásra s ottan is nem tudhatni,
hogy jót cselekedett-e vagy rosszat?</p>
<p>– Valóban, helyeslé a soltész; annyira világos a dolognak a
homályossága, hogy az ember utoljára nem tudja már, hogy vajjon
felakasztassék-e a derék, jámbor keresztyén férfiú, vagy pedig
canonizáltassék a gazember?)</p>
<p>Mely szavakban rejlő iróniát ő kegyelmessége vagy nem vette,
vagy nem akarta észrevenni.</p>
<h3>II. A BOSZORKÁNY-BUCSÚ.</h3>
<p>Mikor a baklovagok közé felcsaptam, azok nem kérdezték, hogy
hínak, hanem az álarczczal együtt nevet is adtak.</p>
<p>Biz ők nem igen válogatták a neveiket a kalendáriumból, sőt
inkább mindegyik egy ördögnek a nevét viselte. Volt ott Beliál,
Szemiázáz, Lucifer, Mefisztofelesz, Belzebub, Leviathan, Azáziel,
Számiel, Dromo, Kopcziher, Aszmodai, Flibbertiggibet stb. Magát a
«Maker»-t Astarothnak hívták. Nekem Belfegor nevet adtak.</p>
<p>Ugyanakkor egy «vérczimborát» is választottam magamnak: annak a
neve volt Beherik.</p>
<p>A vérczimboraságnak a megkötése úgy ment, hogy mindegyikünk
beleszúrt egy késsel a saját karjába, s a másik kiszívta belőle a
vért. Ez volt az elsőfokú szövetség. A második fokúnál egymásnak a
nevét szokták a vérczimborák a karjaikba beedzeni; hanem ez csak a
boszorkány-bucsú alkalmával mehetett végbe nagy
ünnepélyességgel.</p>
<p>A vérczimboraságnak kitünő jogai voltak. Az egymáshoz kötöttek
testtel lélekkel egymáshoz tartoztak. A mi enyim, az a tiéd. A mire
az egyik azt mondja: ez nekem kell, azt a másik oda tartozik adni,
s ha nincs neki, elő kell teremtenie. A hova az egyik hív, a
másiknak menni kell. <span class="pagenum"><a name="Page_257" id=
"Page_257">-257-</a></span> S mikor az egyik azt kivánja, hogy
cseréljék ki magukat, oda kell adni a testét, hogy a másik vehesse
azt fel, s neki meg annak a testét kell visszacserélésig
viselni.</p>
<p>(– Ez lehetetlen, kiálta közbe a nagyherczeg.)</p>
<p>– Sőt igenis lehető, monda a soltész, Johannes Magnus
bizonyítja, hogy hasonló esetek valóban megtörténtek az ő
tudomására.</p>
<p>– No már szeretném azt látni, szólt a nagyherczeg, hogyan
lehetnénk mi vérczimborák? Kend soltész uram csak elférne az én
bőrömben háromszor is, de én hogy az ördögbe férnék el a
kendében?)</p>
<p>A vádlott aztán felvilágosítá, hogy az egész testet szokták
kicserélni, úgy a hogy áll, a mi egészen lehetséges.</p>
<p>A miből azután sok kellemes és kellemetlen quiproquok
következhetnek; mikor én vőlegény vagyok, azt mondhatja a
vérczimborám: no most cseréljünk, én megyek haza a
menyasszonyoddal; hanem aztán, mikor engem akasztani visznek, akkor
meg én mondhatom: no most cseréljünk, most megint vidd el te a
menyasszonyomat, a kötelesnek a leányát.</p>
<p>Ilyenforma próbáit a hű czimboraságnak számtalanszor le is
tettük.</p>
<p>Egyszer aztán azt mondta a Maker: «Te Belfegor! neked meg kell
házasodnod, addig nem vagy hű czimbora, a míg feleséget nem vettél
a mi fajtánkból.»</p>
<p>– Hát hol kapok én itt asszonyt?</p>
<p>– Van a számodra egy készen; az én szép hugom «Lilith». Azt
veszed el.</p>
<p>Annyit tudtam, hogy a szép «Lilith» valamikor az az
ördögkisasszony volt, a ki Ádám apánkat hűtlenségre csábította el
Éva anyánktól. No ha az ugyanaz, akkor meglehetősen vén lehet.
Azonban a Maker hugának nevezte: ez biztató volt. Neki még fekete
volt a haja.</p>
<p>– Az is álarczot visel? kérdezém.</p>
<p>– Hát hogy ne?</p>
<p>– Akkor hát se baj. Kezet adtam rá. <span class=
"pagenum"><a name="Page_258" id="Page_258">-258-</a></span></p>
<p>A Fekete Erdőben van egy földalatti barlang: ott tartottuk az
esküvőnket. Az egész baklovag-társaság mind összegyülekezett
rá.</p>
<p>Mikor a sok szövétneket meggyujtották, akkor vettem észre, hogy
az egy óriási nagy templomnak a belseje. Csakhogy minden meg volt
benne fordítva. A szentek mind fejjel lefelé álltak a
talapzataikon, s az oltáron is a feszület az INRI-s végével lefelé
volt felállítva; az orgona a boltozatról lefelé függött alá s a
szárnyas angyalkák az ábrázataik helyett a megfordított részüket
mutatták; magok a harangok meg felfelé fordítva himbálóztak s a
chorus visszafelé énekelte a zsoltárt: «Aru kankaru netsi sőre za.»
Az eskető papnak az egyik lába hosszabb volt, mint a másik, s mikor
a ministrans le akarta a fejéről venni az infulát, az egész fejét
levette vele együtt; akkor vettem észre, hogy hamis fejet visel. A
thuribulumba aligha assa fœtida nem volt téve, a mivel
körülfüstölték. A menyasszonyom, a kit akkor láttam először, oly
fényes és pompás ruhában jött elém, a minőt még a Begum feleségemen
sem láttam; de a sok czifraságtól a termetét sem lehetett kivennem,
az arcza meg épen nem látszott az aranyszövetü fátyoltól. A pap
elmondatta velünk az esküformát visszájáról, a mi kezdődött a
megfordított «Amen»-nel, s mikor összeköté a kezeinket, a hogy
szokás, nekem úgy tetszett, mintha a papi öv helyett egy
känguru-farkat csavart volna a kezeink körül. Mikor beiratta a
neveinket a matrikulába, megfigyeltem a menyasszonyom kezeit s úgy
találtam, hogy a szarvasbőr-keztyűk alatt iszonyú hosszú és görbe
körmei lehetnek, a mi előforduló családi összekocczanások esetére
nem igen biztató előjel volt rám nézve. A hangját az esküvő alatt
elég fiatalnak találtam; nem selypített s a p betűt nem mondta
m-nek, a miből azt a meggyőződést merítettem, hogy fogai még
vannak.</p>
<p>A templomból nagy muzsikaszóval távoztunk el, én karöltve
vezettem a menyasszonyomat a barlang előtt álló kocsiig. Az egy
nagy nehéz szekér volt, akkora, hogy <span class="pagenum"><a name=
"Page_259" id="Page_259">-259-</a></span> tizenhárman elfértünk
rajta s volt eléje fogva hat – szarvasbogár.</p>
<p>– De már, hogy a pokolba vihetné el ezt a nehéz társzekeret ez a
hat bogár? kiálték én boszúsan. Hiszen hat ló sem tudja azt
kimozdítani.</p>
<p>– Nem ám, suttogá Lilith, mert nincs megkenve a tengelye. De
fogd csak e kenőcsöt, s kend meg vele, majd könnyebb lesz.</p>
<p>Én szót fogadtam, s a kezembe adott fekete achattégelyből
megkentem a szekér kerekeit és tengelyét. Akkor aztán az egész
násznép hirtelen felkapott a szekérbe; teleülték annak az oldalait,
fehérczeit, nekem maradt a menyasszonyommal együtt a kocsisülés.
Lilith azt mondta, hogy ő maga akarja hajtani a lovakat (a hat
szarvasbogarat). Hát a mint azok szárnyra kaptak, az egész terhes
szekér az összes násznéppel csak úgy repült tova, mint a
szélkergette ördögtövis a mezőn. Én kaptam az alkalmon, hogy a
menyasszonyom arczát megpillanthassam, s míg ő két kézzel fogta a
gyeplőt, föllebbentettem az arczáról a fátyolt.</p>
<p>Majd megdermedtem rémületemben. Ez tulajdon az a boszorkány
volt, a ki engemet a kempeni tőzegtörésben meg akart nyergelni.
Huh, be förtelmes egy pofa! Ha ez Lilith, úgy bizonyosan az Ádám
apánk Lilithje, mert ennek az arczán minden ráncz egy századot
képvisel s arra, hogy az a finom baraczkhamv, a mi a női ajkakat
oly csókolni valóvá teszi, ekkora bajuszszá megnőjön, csakugyan
kell hatezer esztendő.</p>
<p>– Én kiugrom a szekérből! kiálték ijedten.</p>
<p>– Dehogy ugrol! Inkább átölelsz! szólt nevetve a rettenetes
mátka s én ekkor vettem észre, hogy ötszáz lábnyi magasan repülünk
a föld fölött. S hogy beváltsa a szavát, úgy irányozta a szekerünk
röpülését, hogy neki mentünk a kölni templom toronykeresztjének, a
saroglyánk beleütődött az egyik ágába, az leszakadt, ott is maradt;
most is ott lóg, nem tudják levenni; én azonban a zökkenéstől
<span class="pagenum"><a name="Page_260" id=
"Page_260">-260-</a></span> meghibbanva, csakugyan önkénytelenül
átkaroltam a Lilith derekát, a min aztán az egész társaság
féktelenül nevetett. Magamban azt tervezgettem, hogy hiszen, mikor
kenyértörésre kerül a dolog, itt van az én vérczimborám, a Beherik,
majd annak mondom, cseréljünk alakot, tessék most a helyemet
elfoglalnod.</p>
<p>«Hopp hirével» megérkeztünk a «Kranendonk»-ra. Itt tartják a
boszorkányok a bucsújukat. Itt leszálltunk s üdvözöltettünk a
mindenünnen előrepülő atyafiságtól, a kik lóczákon, székeken,
seprün, pemetén lovagolva süvöltöttek a levegőn keresztül; minden
asszony magával hozta a szive választottját.</p>
<p>(– Te! Én ebből az egész bolond beszédből egy szót sem hiszek!
vágott közbe a nagyherczeg.</p>
<p>– De pedig ez mind úgy van! bizonyítá a soltész. Johannes de
Kembach épen így írta le hitelesen a boszorkányok utazásmódját a
nagybucsúra, s a nagy tudós Majolus a «repülő szekérről» is
bizonyságot teszen, melyet a béreslegény, tévedésből a kulimász
helyett a boszorkányirral talált megkenni. Ugyanily dolgot ír le
Torquemadius az ő Hexameronjában, a ki pedig elismert
auctoritás.)</p>
<p>A vádlott folytatá tovább:</p>
<p>Az asszonyok és szeretőik a levegőn át érkezének a Kranendonkra,
az ördögök és kisérőik ellenben a földből bújtak elő.</p>
<p>Ott volt szerencsém megismerhetni több rendbeli celebritásait az
előkelő úri társaságnak, a kik a keresztapjaik voltak a neveiket
viselő Bak-lovagoknak.</p>
<p>A Szemiázáz az egész társaság mulattatója; ő a zeneszerző, s
mikor ő muzsikálni kezd, akkor minden ember tánczolni kénytelen, a
ki azt meghallja. Az orra klarinét s annak a billentyűjét a két
fülével billegteti, a két kezével e mellett egy tehéncsontváznak az
oldalbordáin hárfázik, s a farkával egy kétfenekű dobot ver.</p>
<p>A Beherik, az én vérczimborám keresztapja, egy ormótlan
<span class="pagenum"><a name="Page_261" id=
"Page_261">-261-</a></span> nagy test, a kinek elefántorrmánya van.
Ezzel szokta a nevét aláirni, a miért is az ördög aláirásánál
(méltóztassanak jól ráügyelni) a végbetük soha sem «mp» (manu
propria), hanem csak «np» (nasu propria.) A mellett a Beherik igen
elegans gavallér, a farkát a vállára vetve hordja, s az azon levő
nagy lobonczczal szokta magát legyezni, mikor nagy melege van.</p>
<p>Valamennyi ördög úrnak denevérszárnyai voltak, csupán az én
druszám és præsumtiv keresztapám Belfegor különbözött e tekintetben
a többitől. Neki tollakból voltak a szárnyai. Valahány toll volt a
világon, a mi valamely átkozott tett megirásával érdemessé tette
magát, hogy a pokolra jusson, az mind az ő szárnyába volt
összeszedve. Az a toll, a mivel Pilátus aláirta Jézus Krisztus
felfeszítését s Barabás szabadon bocsátását, – az a toll, a mivel
Aretin megirta a verseit, De Sade az elbeszéléseit, – az a toll, a
mivel Erzsébet aláirta Stuart Mária halálitéletét, – az a toll, a
mivel Medicis Katalin elrendelte a Bertalanéj borzalmait, – az a
toll, a mivel X. Leo pápa megirta a pénzért adott indulgentiás
leveleket, s a mivel Incze pápa felirta e szókat: «sint ut sunt,
aut non sint», s a mivel egy primás megirta e kétértelmű választ:
«reginam occidere nolite timere bonum est», – az a toll, a mivel
Shylok megiratta a «font húsra» kötött szerződést, – az a toll,
melylyel Foscari halálos ellensége beirta a könyvébe, hogy «la
pagata», – az a toll, a mivel Fülöp király aláirta fia Don Carlos
halálitéletét, – az a toll, a mivel Tetzel a Luther elleni
pamphleteket firkantotta, és mindazok a tollak, a mik árulásra,
hamisításra, csalfa szerelmi esküre lettek felhasználva, ott voltak
a Belfegor szárnyában. Óriási két szárny volt ez, nagyobb mint a
Roch madáré. S valahányszor a Beheriknek szüksége volt irótollra,
mindig a Belfegor szárnyából szakított ki egy épen ahhoz a czélhoz
illőt.</p>
<p>A mint az egész boszorkány-társaság együtt volt, a legvénebbek,
a legcsúfabbak összegyűlének s valaminthogy <span class=
"pagenum"><a name="Page_262" id="Page_262">-262-</a></span> más
ünnepélyeket szokás kegyes imádkozással, a lakodalmakat
alamizsnaosztással kezdeni, úgy ők is a megkezdendő dáridó
bevezetéseül egy végbeviendő gonosz tett elhatározását tűzték
ki.</p>
<p>Az én menyasszonyom volt az indítványozó, ma ő volt az ünnep
hősnője.</p>
<p>– Van a Kempen vidéken egy vendégfogadó, mondá. Annak a
vendéglőse szövetségben áll a bilseni comthurral. A comthur hamis
pénzveréssel foglalkozik és kereskedők kirablásával. A hamis
pénzeket ez a korcsmáros szokta a nála megszálló karavánok útján
értékesíteni s így hozza az országban forgalomba. Most ezt a
korcsmárost megszállta a bűnbánat. Jóvá akarja tenni az eddigi
bűneit. Megírta levélben a kormányzónak az egész bűnös csalfaságot
s fölfedezte a bilseni comthur pénzverő műhelyét. Én ezt a levelet
a kormányzó helyett a bilseni comthur kezébe játszottam. Ma éjjel a
comthur lovagjai meglátogatják a kempeni országúton levő csárdát.
Mit gondoltok? hány embert küldenek a pokolra?</p>
<p>– Valamennyit! sivalkodának a boszorkányok. No ma jól
mulathatunk hát! Jöhet közénk Lucifer!</p>
<p>Most nagy földrengés, csattogás, dörgés hallatszott, s a
megnyilt földből kiemelkedett pokolbeli méltóságában a gonoszok
fejedelme, Lucifer, a ki előtt a többiek mind térdre – azaz hogy
csülökre – borultak.</p>
<p>(– Milyen volt? kérdé a nagyherczeg kiváncsian.)</p>
<p>Erre az egyre nem tudok megfelelni. A pokolbeli fejedelemnek van
olyan varázshatalma, hogy mikor megjelenik is a halandók között,
azok őt ne nézzék. S miből áll az a varázslata? Könnyű lesz
megérteni, ha elmondom.</p>
<p>Az ő megjelenésére egyszerre elkezdtek a boszorkányok
levetkőzni; az én Lilithem is.</p>
<p>(– No csak nem a bőrükig!)</p>
<p>– De még azon is túl. Még a bőrüket is levetették, s a mint a
rút, ránczos, tarjagos bőr lehullt róluk, a leggyönyörűbb
tündéralakok álltak előttünk egyszerre. Az én <span class=
"pagenum"><a name="Page_263" id="Page_263">-263-</a></span>
Lilithem szebb lett, mint a minőnek valaha istennő képét festve
láttam, maga a gyönyör és bűbáj megtestesülve. Soha ilyen ragyogó
szemek, ily édesen mosolygó ajkak nem világlottak felém. Már most
érthetik kegyelmességtek, miért nem tudom én Lucifer alakját
leírni. Hát láttam én még mást, mint Lilith tündéralakját magam
előtt?</p>
<p>S még ez alak, a szépség nem volt minden, a mi elkábított, de az
az észvesztő csintalan jókedv, az a dévaj csapongás minden
érzékemet megittasítá. Nem voltam a fejemnek ura többé, arra
csavarhatta, a merre akarta. Kész voltam egy csókjáért a lelkemet
is odaadni.</p>
<p>Ezt az állapotot várta a jó Beherik. Tudniillik a keresztapa, az
igazi ördög. Előhúzta a hátulsó táskájából azt a bizonyos fekete
könyvet s legelőször is a keresztfiát, az én vérczimborámat vette
elő, hogy engedje magát stigmatizáltatni.</p>
<p>Ez pedig úgy ment, hogy az ördög kirántott egy tollat a Belfegor
szárnyából s azzal a czimborám karjára apró pontokat szurkált, a
mikből betűk alakultak. Valahányat szúrt a bőrbe, a toll hegyén
maradt vércseppel ugyanannyit szúrt a feketekönyvnek egy lapjára, s
annak a szúrásnak a helye meg olyan fénylő lett, mint a szikra. A
kar fehér bőrén aztán ott maradt veres betűkkel felírva a Beherik
név, s ugyanaz a fekete lapon fénylett tűzbetűkkel.</p>
<p>Mikor az megtörtént, Beherik egy tallért adott keresztapai
ajándékul a keresztfiának.</p>
<p>Akkor azután hozzám fordult a két ördög, s nógatott, hogy én is
vegyem fel a magas beavatást a pokol választottai közé. Én is kapok
majd egy tallért.</p>
<p>A tallérért nem tettem volna meg, hanem a szép Lilithnek egy
csókjáért igen. Ennek a mosolygásnak ember nem állhatott ellen.</p>
<p>Megigértem, hogy felveszem a pokoli stigmát.</p>
<p>Hanem a mint már a kezemet kinyujtottam, odalép hozzám a
vérczimborám s azt mondja: <span class="pagenum"><a name="Page_264"
id="Page_264">-264-</a></span></p>
<p>– Bajtárs! Látod ezt a tallért, a miért én a lelkemet eladtam?
Ezt én teneked ajándékozom. Te pedig nekem adod, a hogy a
vérczimborákhoz illik, a te menyasszonyodat.</p>
<p>Vérczimboráknak nem szabad semmi kérésre azt mondaniok: «nem
adom.» A tallért eldugtam a zsebembe, a Lilith kezét pedig
odatettem a czimborám kezébe s az vitte azt magával a tánczba. A
bűbájos hölgyek karéjba fogózva tánczoltak a kedveseikkel, sebesen,
hogy a ránéző szeme elkáprázott bele.</p>
<p>A két koma azonban rángatta a galléromat két felől, hogy no hát,
a hogy megigértem, vegyem föl a beavatási stigmát.</p>
<p>De most már én nekem semmi kedvem sem volt hozzá, hogy a
Lilithet elvitték tőlem s kerestem, hogy miféle kifogásokkal tudnék
kimenekülni az igéretem alól.</p>
<p>– Az ördögbe is! kiálték, haragot szinlelve. Soha az öreg apám
sem írt alá contractust áldomás nélkül. Én előbb enni meg inni
akarok, majd azután parolázzunk.</p>
<p>Mindjárt ott volt előttem a terített asztal, válogatott drága
ételekkel és italokkal; a násznépem körülülte azt a szép
tündéralakokkal együtt, a Lilith is visszakerült hozzám s odaült az
ölembe. De én már haragudtam rá, mert a czimborámmal láttam
tánczolni. Azután még jobban mérgelődtem azon, hogy akármi
ételt-italt bevettem, annak nem volt de semmi ize. Nyakalhattam én
akár fenékig ki a kancsót, csak olyan volt az, mintha semmi se ment
volna le a torkomon, a pecsenyék pedig mind só nélkül voltak
elkészítve.</p>
<p>Elkezdtem a komákkal veszekedni.</p>
<p>– Ezt én így meg nem eszem. Ha én sótalanul eszem a disznóhúst,
attól én mindjárt csömört kapok. Nekem adjatok sótartót az
asztalra.</p>
<p>– De honnan a pokolból vegyük mi a sót? mondának a koma urak.
Hát nem tudod, hogy a pokolban nincsen só? Hisz ott nincsen tenger,
hogy sót főzhetnénk belőle. <span class="pagenum"><a name=
"Page_265" id="Page_265">-265-</a></span></p>
<p>– Nekem pedig, ördögteremtettét, sót teremtsetek, ha Lóth
feleségét veszitek is elő, vagy különben a fejetekhez vágom ezt az
egész vetreczét!</p>
<p>– No ne zsörtölődj! incselkedett velem a Lilith, megrángatva a
bajuszomat. Itt az én ajkaim, izleld azokat.</p>
<p>– Ejh, nekem nem méz kell, hanem só! Ördög, mennykő, lánczos
lobogós teremtette, most mindjárt kifordítom a Lucifert a bőréből,
ha sót nem kapok.</p>
<p>Ennek aztán volt sikere. Az ördögök előtt a káromkodás az
imádság.</p>
<p>Nosza futott a hány ördögsuhancz volt, haza a Lucifer
palotájába, elhozni az egyetlen egy sótartót, a mi csak a
pokolfejedelem magán használatára tartatik otthon.</p>
<p>Ez a sótartó pedig egy nagy csigateknő, melyet «keresztelő
medenczének» neveznek. És ez olyan sóval van megtöltve, melyet
elkövetett bűnök feletti késő bánat könyeiből gyüjtenek össze.</p>
<p>Két ördögfiú czepelte elém a sótartót, míg a szép Lilith kés,
villa helyett a saját fényes fogaival harapdálta fel apró falatokra
az elém tett sültet (a mi a Gadarenusok malaczainak husából
készült, mikbe urunk az ördöngös legióját bele számüzte), hogy
annál nagyobb kedvem legyen hozzá.</p>
<p>– No, hála Istennek! csakhogy itt van már a só! kiálték fel.</p>
<p>S arra a szóra egyszerre nagy ropogással összeomlott körülöttem
minden, az ördögök ordítva sülyedtek alá a földbe, a varázsnők
sikoltva repültek szét a levegőben, s én leestem a földre, s mikor
széttekinték, ott találtam magamat a Kempen közepett, az elhagyott
tőzegbányákban a moha között, az ismeretes száraz fáktól körülvéve,
százhúsz mérföldnyi távolban a Feketeerdőtől, a melyben az este a
Bak-lovagokkal együtt ültem a menyekzőmet.</p>
<p>(– Bolond vagy bizony te, vagy álmodtad mindezt! fejezé be a
vallomást a nagyherczeg. Nem hiszek én ebből semmit, egy szót sem.)
<span class="pagenum"><a name="Page_266" id=
"Page_266">-266-</a></span></p>
<p>(– No már pedig ez az egy igaz, mondá a soltész, a sok hazugság
között, a mikkel bennünket a gazficzkó hetek óta traktál, ez az egy
authentikus dolog. Mert hasonló esetekről értesítenek bennünket
Majolus és Ghirlandinus, nemkülönben a világhírű Boccaccio, kiknek
állításait kétségbevonni nem lehet. Most az egyszer a bűnös
szigorúan a való dolgok előadása mellett maradt vala.</p>
<p>– Minthogy azonban az ördöggel való szövetséget re ipsa, és de
facto alá nem irta, annálfogva a pactum implicitum diabolicum neki
mégis be nem számíttathatik, és így ezen vádpont, ha csak
következményei nem lesznek, önnön magától elesik, mondá ki a
nagyherczeg.)</p>
<hr class="chap" />
<div class="chapter"></div>
<p><span class="pagenum"><a name="Page_267" id=
"Page_267">-267-</a></span></p>
<h2><span class="smaller">TIZENKETTEDIK RÉSZ.</span><br />
A SZÉGYEN GYALÁZAT KENYERÉN.</h2>
<h3>1. A GYEREHAZA-TALLÉR.</h3>
<p>Másnap folytatá a vádlott.</p>
<p>Mindennél nagyobb bizonyítéka volt annak, hogy ezek valósággal
megtörténtek velem, hogy a tarsolyomban most is ott volt az a
tallér, a mit a vérczimborámtól kaptam ajándékba, a mit ő viszont a
pokolkomájától kapott búcsufia gyanánt. Az ott maradt nálam.
Eszembe jutott, hogy mit hallottam a boszorkányoktól, minő veszély
fenyegeti az útféli vendéglőst, s bár egyszer már épen így jártam
pórul azzal, hogy valami jó tettet akartam elkövetni, ujra ráadtam
a fejemet, hogy elmegyek, figyelmeztetem a vendéglőst az ellene
készülő nagy bajra.</p>
<p>Késő éjszaka volt s én ez úttal már tudtam azt az útat, a melyen
egyszer erről a helyről kikeczmelegtem. Másodszor is neki indulék.
Nagy hamar elértem az országútat, ott megtaláltam azt a
vendégfogadót, a melyikben a multkor a karavánnal találkoztam. Még
fönn voltak mind, valami lakzi volt a háznál, a vendéglős akkor
házasodott ujra, ez volt az ötödik felesége.</p>
<p>A mint beléptem a víg társaságba, egyszerre rám ismert a gazda.
De nem hogy nagy örömmel fogadott volna, hanem még inkább majd
megvert, s ki akart dobni.</p>
<p>– Hiszen ez az a minapi ficzkó, a kit az ördög akkor hozott ide,
a mikor a herzogenbuschi karaván itt járt! Aztán elmondta, hogy mit
beszéltek előtte a kempeni <span class="pagenum"><a name="Page_268"
id="Page_268">-268-</a></span> boszorkányok? S egy szóig
beteljesedett minden. Dejsz ennek nem szabad a házamba belépui! Tán
megint hallottál valamit a kempeni boszorkányoktól, s most azért
jöttél ide, hogy azt elmondd s aztán az is beteljesüljön! Dejsz el
ne próbáld mondani a rossz profécziádat, te vészmadár!</p>
<p>Erre az egész lakodalmas nép székeket, botokat kapott fel
ellenem s minden ember azzal fenyegetett, hogy ha profécziát akarok
mondani, hát agyoncsapnak.</p>
<p>– Csendesen emberkék! mondám nekik hideg vérrel. Ha szivesen
fogadtatok volna, meglehet, hogy beszéltem volna valamit, a mit nem
ártott volna megtudnotok; de miután előre így rám förmedtek, inkább
elhallgatok. Nem kérek én itten egyebet, mint egy darab kenyeret
meg sajtot, meg egy kupa sört; aztán meg egy kis szalma vaczkot,
valami zugban, a hová lefekhetem.</p>
<p>– De hát van-e pénzed ennyi mindenért megfizetni? Kérdé a
gazda.</p>
<p>– Hogy ne volna? mondék, s elővettem a tarsolyomból a tallért,
és odaadtam neki.</p>
<p>– Ohó, ficzkó! Ez hamis tallér! kiálta a vendéglős, a kőasztalra
ledobva a talléromat; pedig az úgy pengett, hogy lehetetlen volt
igazi ezüstnek föl nem ismerni.</p>
<p>De már ez a szemtelenség dühbe hozott.</p>
<p>– Hallja kend! kiálték, én nem az az ember vagyok, a ki hamis
pénzt szokott forgalomba hozni.</p>
<p>– Micsoda? kiálta fel a gazda; hát én talán olyan ember vagyok?
Már most azért is lefoglalom a tallérodat, s holnap beviszem a
városba, bemutatom a fémjelző hivatalnak; magadat pedig az ideig
becsukatlak a tyúkketreczbe, hogy el ne szökhessél.</p>
<p>Azzal nekem esett az egész társaság, nyakonfogtak, betaszigáltak
a tyúkólba, annak rám zárták az ajtaját, a hol olyan szűk helyem
volt, hogy se felállnom, se lefeküdnöm nem lehetett. Ott ülhettem
azon módon éhen meg szomjan, a hogy a boszorkány-lakziból
elszabadultam. <span class="pagenum"><a name="Page_269" id=
"Page_269">-269-</a></span></p>
<p>Csak az boszantott, hogy minek adtam oda már a talléromat.</p>
<p>Abba már egészen belenyugodtam, hogy a miért jót akartam tenni,
jól elpáholtak. Ez már az én hivatásom.</p>
<p>Hanem egyszer csak úgy hajnal felé megszólal ám a trombita a ház
előtt; sűrű lódobaj közelít, puska ropog, káromkodás hangzik,
megérkeztek a bilseni comthur lovasai. Egy pillanat alatt be volt
törve minden ajtó, a meglepett lakodalmas nép rémületében gondolni
sem tudott a védelemre. Azok pedig halomra öltek mindent: férfit,
asszonyt, leányt, öreget, kis gyermeket. Én a tyúkketreczből néztem
a kegyetlen mészárlást, a mit leirni nem akarok, mert még most is
borsódzik tőle a hátam, ha visszagondolok rá. Nem hagytak azok az
egész házban még csak egy élő kutyát sem.</p>
<p>Mikor már mindent leöltek, valamelyik ficzkónak eszébe jutott a
tyúkólban is kutatni. A szekerczéjével betörte az ajtót s rám
találva, előhúzott a hajamnál fogva.</p>
<p>– Ne bánts, pajtás, mondék neki; én magam is csak olyan szegény
katona vagyok, mint te. Ezek idebenn elvették a pénzemet s magamat
idecsuktak: láthatod, hogy nem tartozom a házhoz, csak erre
utaztam.</p>
<p>– Hát semmi pénzt nem hagytak nálad? kérdé a lovas.</p>
<p>Egy tallérom volt, azt is ott fogták, azt mondták, hogy hamis
pénz.</p>
<p>– Lássuk csak, szólt, a ficzkó s elkezdett megmotozni. A mint a
táskámba nyult, diadalmasan kiáltott fel:</p>
<p>– Ehun van ni! Hát e nem pénz? (A tallérom ott volt a
tarsolyomban.) Ej te gézengúz, még el akartad tagadni előlem!</p>
<p>Azzal jól megütögetett a fejszefokkal s a tallérom eldugta az
övébe.</p>
<p>Arra oda jött egy másik czimbora s azt mondta neki, hogy ne
üssön agyon. Az ilyen erős ficzkót, mint én, el lehet adni a
franczia toborzóknak tíz Albertus-tallérért. Aztán hátha még több
pénz is van nálam? <span class="pagenum"><a name="Page_270" id=
"Page_270">-270-</a></span></p>
<p>Én esküdtem, hogy egy fillérnek sem vagyok ura.</p>
<p>De nem hitte el, addig keresgélt, míg egyszer övem alá nyúlva,
kifirtatta az oda menekült tallért.</p>
<p>Az is jól eldöngetett, a miért el akartam azt tőle titkolni.</p>
<p>Jött a harmadik, az is a pénzt kereste nálam. «Nincs, barátom!»
– «De hogy nincs! Húzd le a csizmádat!» Hát akkor meg a csizmámból
pottyant ki a tallér. Az is egy pár ütleget jövedelmezett
nekem.</p>
<p>Az utána következőknek már aztán arra a kérdésükre, hogy van-e
pénzem? csak azt feleltem, hogy «van barátom, de nem tudom hol?
csak keresd nálam, bizonyosan megtalálod!» Meg is találta
valamennyi. Ott volt az mindenféle rejtekében az öltözetemnek. A
hajtókám belsejében, a kalapom karimájában, a nyakravalóm
csokrában, hátul az irhámban, elől a térdfoltomban. Mindenünnen
előkerült a tallér.</p>
<p>Hanem aztán, mikor hazamenet elő akarták szedegetni a lovas urak
a tallérjaikat, akkor lett közöttük nagy verekedés; mert egynek a
zsebében sem volt semmi, s mindenik a másikra fogta, hogy az lopta
el a tallérját.</p>
<p>De már akkor engem átadtak tíz tallér felpénzért a franczia
titkos toborzóknak, Tongern városában.</p>
<p>Azok aztán levetkőztettek minden ruhámból; természetesen azért,
hogy a maguk mundurját adják rám. Azok is kikerestek minden
ránczot, de biz a közt már nem volt semmi pénzféle. Akkor aztán
leültettek, hogy lenyirják a hosszú hajamat, hogy arról majd rám
ismerjenek, hogy pénzen vett katona vagyok. Hát egyszer csak a
lehulló csimbókjaim közül kigördül a tallér.</p>
<p>A franczia sergeant nagyot ugrott örömében: egy tallér profit!
no ezt mindjárt megiszszuk!</p>
<p>Azonnal hozatta a sört kancsó számra a csárdással, a kinél a
város végén rejtőzve volt az egész titkos toborzó kompánia s
megtraktálta az egész czimboraságot.</p>
<p>Aztán hozzám is leereszkedett, mikor a mondurt felszedtem.
<span class="pagenum"><a name="Page_271" id=
"Page_271">-271-</a></span></p>
<p>– Hát te ficzkó, nem vagy-e szomjas? No ha az vagy, hát eredj ki
az udvarra strázsálni; tartsd fel a fejedet, tátsd el a szádat,
most épen jó eső esik!</p>
<p>Nekem az alatt ki kellett mennem, őrt állni, a míg ők a
csárdában mulattak.</p>
<p>Egy kis idő múlva aztán nagy lárma támadt az ivószobában; a
csárdásné azt állította, hogy ő tőle a tallért, a mit az imént
kapott, a míg került-fordult, ellopták.</p>
<p>– Melyik lopta el? szitkozódék a seregeant.</p>
<p>Egyik se akart kötélnek állni. Akkor aztán lehuzatta valamennyit
s mogyoróhájjal mindegyikre hatot kent fel. A tallér még sem került
elő, mert egyiknél sem volt. Akkor aztán a muskétások (öten voltak)
lehúzták a padra a sergeant-t s akkor meg ők hegedülték el rajta, a
mit tőle kaptak summásan: ötször hat = harmincz! de biz a tallér
attól sem került elő.</p>
<p>Jó fegyelmet tartanak itt! gondolám magamban; először a káplár
veri el a legényeket, azután a legények a káplárt: jó lesz itt
szolgálni nagyon!</p>
<p>Nagy bő puffogós pulider volt rajtam, a milyent a franczia
muskétások hordanak; a mint belenyulok a zsebébe, hát mi akad a
markomba? A veszedelmes tallér. Nem jutott senkinek eszébe, hogy
nálam keresse.</p>
<p>(– De hát hogyan történhetett az meg? kérdé a nagyherczeg.</p>
<p>– Oh az igen rendes dolog, jött a magyarázattal a soltész; ez
egy varázstallér volt, egy «gyerehaza tallér», a mit mi
«Heckthaller»-nek nevezünk. Ennek a tulajdonsága, hogy a ki ennek
birtokába jutott, akár vásárol vele valamit, akár ellopják,
elrabolják tőle, a gazdájához megint visszatér: csak akkor marad el
tőle, ha az önként elajándékozza valakinek.)</p>
<p>– Jaj, kegyelmes uram! Mért nem súgta meg nekem ezt a titkot
hamarább! sohajta fel a vádlott. Ha én ezt tudtam volna annak
idejében. <span class="pagenum"><a name="Page_272" id=
"Page_272">-272-</a></span></p>
<h3>2. A MÁS FELESÉGE FÉRJE.</h3>
<p>Hanem hát a varázstallér csak nem segített azért én rajtam
semmit ez új keserves állapotomban; mert olyan helyre jutottam
vele, a hol nem volt rajta mit vásárolni.</p>
<p>Elvittek bennünket a franczia táborba, mely Lille várát
ostromolta, s ott engem bedugtak a tüzérek közé, miután
megvallottam, hogy a pattantyússághoz értek valami keveset.</p>
<p>Hanem hát az kutya egy állapot volt. Éjjel-nappal a sánczok
között kussadni: ásni a futóárkot, lesni a ránk röpített
granátokat. Ez még mind hagyján lett volna. De koplalni. A franczia
vezérnek az a taktikája volt, hogy az ütegek közé nem szabad a
markotányosnékat odaereszteni, se borral, se sörrel, se pálinkával,
hogy a pattantyúsok józanok maradjanak. Annálfogva enni is nagyon
keveset adott nekik, hogy nagyon szomjasak ne legyenek. Ha meg egy
sapeurt beküldtem a kantinba, hogy lopva hozzon a számomra egy
korsó duplasert, az mindig azzal jött vissza, hogy az úton
elvesztette a talléromat. El ám, mert a míg ő a kantinig
somfordált, azalatt a gyerehazatallér már visszakerült a zsebembe.
Nagyon is jól volt kitanítva.</p>
<p>Így aztán éhezhettem és szomjazhattam, a mennyi csak belém
fért.</p>
<p>Hanem a tiszt urak, azok annál jobban mulattak. Az ő sátoraikban
volt dinom-dánom elég.</p>
<p>Hogy a hadseregnél minden fegyvernem képviselve legyen, minden
tiszt úr mellett volt egy kaczkiás menyecske is, a kiknek a száma
egész szabadcsapatot képezett. S mondhatom, hogy ezek a táborbeli
hölgyek egyenkint képesek voltak annyit végezni, mint száz katona:
már úgymint, hogy száz katonának a lénungját meg tudta egy ilyen
dáma egymaga enni és inni.</p>
<p>A tiszt urak a katonáknak fél portiót adtak a pumpernikkelből,
<span class="pagenum"><a name="Page_273" id=
"Page_273">-273-</a></span> hanem aztán a «fráj»-oknak dupla
portiót a marczifánkból. Tiszta munkát csináltak.</p>
<p>A kapitányomnak is volt egy ilyen hölgye, a ki pedig sem húga,
sem leánya, sem öreganyja nem volt neki, de mindamellett felesége
sem volt. Ez együtt lovagolt vele, hosszú selyem ruhában, nagy
tollas baréttal a fején, mikor a kapitány néha meglátogatta
ütegünket. Csinos darab bőr volt.</p>
<p>Egyszer azonban a fővezér megsokallta a tiszti gazdálkodást, s
kiadta a napiparancsot, hogy valahány oly asszonyféle lakozik a
táborban, a kinek valóságos esküdt férje nincsen ottan helyben, az
egy huszonnégy óra alatt mind eltakarodjék onnan.</p>
<p>Ezen a napon a kapitány uram odajött hozzám az üteghez. Úgy
tett, mintha valami dolga volna ottan. Ott aztán belém kötött.</p>
<p>– Te legény! Nekem úgy tetszik, mintha te jobb sorshoz volnál
szokva, mint ágyút tölteni s a földön hálni.</p>
<p>– És pumpernikkelt rágni! egészítém én ki a kegyes
véleményt.</p>
<p>– Nekem kedvem volna hozzá, hogy tégedet megtegyelek
hadsegédemnek.</p>
<p>– Nekem pedig nem volna az ellenemre.</p>
<p>– Hanem hát egy kis szivességre kellene magadat
elhatároznod.</p>
<p>– Képesnek érzem magam mindenféle szivességre.</p>
<p>– Hát például arra, hogy magad tarts konyhát s ott főzess minden
jót és drágát, s aztán engemet híjj meg az asztalodhoz ebédre és
vacsorára. Megfizetem, a mibe kerül.</p>
<p>– No ez még nem valami kellemetlen feladat.</p>
<p>– Hanem hát, hogy olyan gavallért, mint én vagyok, képes légy
illően elfogadni, szükséges, hogy asszony legyen a háznál, a ki a
honneurs-t végezni tudja.</p>
<p>– De már azt hol vegyem?</p>
<p>– Adok én azt is. Vedd feleségül azt a kiséretemben levő
hölgyet, a ki az én tiszteletemet régóta bírja. <span class=
"pagenum"><a name="Page_274" id="Page_274">-274-</a></span></p>
<p>Már itt aztán elkezdtem vakarni a fejemet.</p>
<p>– De hát mért nem veszi el kapitány úr maga, ha olyan nagyon
bírja a tiszteletét?</p>
<p>– Ostoba! Mert már nekem van otthon másik.</p>
<p>Csunyául éreztem magamat. Kezdtem a vállaimat vonogatni s
szíttam a fogamat, mintha az fájna.</p>
<p>– Lássa, kapitány uram, sok mindenféle komisz kenyeret ettem már
életemben; csaltam, loptam, raboltam; de még ilyen alávaló
conditióban nem voltam, mint a milyent nekem most méltóztatik
fölajánlani.</p>
<p>– Gondold meg jól. Pompásan enni, inni, semmit sem csinálni: ez
az első választás; a másik pedig: lemenni a tűzaknaásók közé s a
föld alatt vágni a sziklát, száraz kenyér és víz mellett. Van fél
órád az elhatározásra. Ha nem tetszik, keresek helyetted mást.</p>
<p>Hosszú félóra volt! Elgondoltam magamban, hogy mit vesztegetek
el? A becsületemet? Hol van már az? Elöltem, elpazaroltam azt már
százféleképen. De ha elöltem, elpazaroltam a becsületemet, tettem
azt eddig karddal, puskával a kezemben; tettem úgy, hogy szidtak,
átkoztak, üldöztek utána; hát most megpróbáljam, hogyan lehet a
becsületemet megenni késsel, kanállal? meginni pohárral? s legyek
olyan gazember, a kit kinevetnek, leköpnek?</p>
<p>Ezt is megpróbáltam. Fél óra mulva azt mondtam a kapitánynak,
hogy «beállok! itt a kezem!»</p>
<p>Aztán félig én nyujtottam eléje a kezemet, félig ő én elém a
magáét; – fele úton mind a ketten meggondoltuk a dolgot, s
visszahúztuk a kezeinket. Mindegyikünk azt hitte tán, hogy a másiké
még piszkosabb.</p>
<p>Hanem azért a donnát csak elvettem; a tábori pap még az nap
összeesketett vele ünnepélyesen. A sok nevem közül egyet átengedtem
neki s úgy hiszem, hogy nem én csaltam meg őt jobban.</p>
<p>Annyi igaz, hogy azontúl aztán a testemnek jó dolga volt, s a
gyomorban szerencsére nem lakik lelkiismeret. A has biz azt mondja,
hogy száz katona lénungját megenni <span class="pagenum"><a name=
"Page_275" id="Page_275">-275-</a></span> jó. Rangom is volt,
hadsegédnek hittak, s a ki kimondta a titulámat, mind nevetett
hozzá. A feleségemet persze csak akkor láttam, ha asztalhoz ültünk.
Hogy czifrán szeretett öltözni, az nem az én hibám volt. Száz
katona hiányzó mondurjából az is csak kitelik. Néha egy kis
zsákmány is akadt, mikor a kapitányom a környéket kalandozta,
olyankor új köntös, nyakláncz, kösöntyű bőven került az asszony
számára. A kapitány mindig hozott haza valami meglepetést.</p>
<p>Egyszer aztán azzal a meglepetéssel jött haza a kapitány, hogy
elhagyta valahol a fejét.</p>
<p>Közel talált menni olyan helyhez, a hol ágyuval lövöldöztek s
összecsapta a fejét egy bolond vas galacsinnal, s az okosabb
engedett. Úgy hozták haza szegényt halva.</p>
<p>Biz ez nagy baj volt, kivált nekem. Mert ezzel az egyik
hivatalomból kiestem; a másikba meg belerekedtem. Megszüntem a
kapitány adjutánsa lenni, de megmaradtam az adjutánsné férjének. Az
pedig nehéz hivatal! Az asszony hozzá volt szokva a laute éléshez,
a pénz pedig nem hull az égből. A sok arany ékszer, a miket a
kapitány ajándékba hordott neki, egymás után mind el lett prédálva,
utoljára oda jutottunk, hogy nem volt a konyhára való pénz.</p>
<p>Ekkor aztán elkezdett az asszony velem veszekedni, hogy én
milyen koldus kutya vagyok: éhen hagyom veszni a hites feleségemet;
bezzeg a kapitány nem ilyen hülye volt: az volt a gavallér!</p>
<p>Én aztán gondoltam, most mutasd meg tallér, hogy mit tudsz? s
nagy legénykedve odanyomtam a markába a talléromat: «itt van,
váltsd el!» Héj, mert nem tudtam, a mit a kegyelmes soltész úr most
fedezett fel előttem, hogy az elajándékozott varázstallér nem jön
többé vissza! Azt gondoltam, egy óra mulva megint a zsebemben lesz
az. De hát nem találtam én azt többé se tarsolyomban, se
csizmámban, se irhámban, se galléromban, se kalapomban. De hát
legalább a feleségemhez kellett volna neki <span class=
"pagenum"><a name="Page_276" id="Page_276">-276-</a></span>
visszajönni, ha az kiadta. Hanem hát azt is most értem már végig.
Nem ment az az asszony az én tallérommal az árúbódéba, hanem ő meg
menten odaajándékozta egy fiatal zászlótartónak, a kinek még a
kapitány életében is szintén nagy mértékben birta a tiszteletét.
Így veszett oda végképen a gyerehazatallér.</p>
<p>Nekem nem maradt más a szégyennél és gyalázatnál, aztán meg egy
asszonynál, a ki elvett engem, de a kit nem vettem én el.</p>
<p>Mit csináljak? Három napig törtem rajta a fejemet. Megszökjem?
Esküszegő legyek? Kétszeres esküszegő? Megtörjem a hűséget, a mit
hitvesemnek fogadtam «úgysegéljennel?»</p>
<p>Három napig türtem az asszony mortificálását, s tiszttársaim
gúnyolódásait, a harmadikon – megszöktem tőlük.</p>
<p>– Én már az elsőn megszöktem volna! kiáltott, öklével az
asztalra csapva, a nagyherczeg.</p>
<p>– És így az esküszegés vétke is kitöröltessék a lajstromból?
szólt csöndesen hunyorítva a soltész.</p>
<p>– Quod dixi, dixi!</p>
<hr class="chap" />
<div class="chapter"></div>
<p><span class="pagenum"><a name="Page_277" id=
"Page_277">-277-</a></span></p>
<h2><span class="smaller">TIZENHARMADIK RÉSZ.</span><br />
A TESTCSERE.</h2>
<h3>1. A KURUZSLÓ.</h3>
<p>(– No te istentelen; kezdé másnap a soltész. Eljutottál immár
bűnlajstromodnak a végére. Ugyan megmutattad, hogyan lehet
megháromszorozni a hét főbűnt, s csinálni belőle huszonegyet, s
aztán megint mind a huszonegyből úgy kidisputálni az embernek
magát, hogy egy se maradjon a nyakán? A sok furfangos
historizálással elhuztál öt hónapot meg két hetet az időből: azt
hitted, ugy-e, hogy az alatt a francziák majd csak elfoglalják a
várat s megszabadítanak téged a vesztőhelytől. Nem lett belőle
semmi. Most már csak az utolsó bűnöd van hátra: az árulás, a mit a
vár ellen elkövettél. Ezzel az egygyel fogom a nyakadat. Ebből az
egyből, szeretném látni, hogyan mosod tisztára magadat?)</p>
<p>– Megkisértem, mondá a vádlott s felfohászkodott a muzsájához, a
kinek a segítségével foglalt el eddig napot nap után a halál
birodalmából, hogy segítsen neki még egy napot megnyerni ebben az
Isten szép világában!</p>
<p>Tehát, kegyelmes uraim, mint azt jól méltóztatnak tudni, a
franczia táborból való megszökésem után ide álltam be
kegyelmességtek szolgálatába, s teljesítettem híven és pontosan
kötelességeimet, mint igaz katonához illik.</p>
<p>(– Azt meg kell adni, hogy a legjobb constabler voltál a
tüzérségemben: bizonyítá a nagyherczeg.) <span class=
"pagenum"><a name="Page_278" id="Page_278">-278-</a></span></p>
<p>Egy napon, a mint mérnöki tanulmányaimba elmerülve, ültem a
casamata szobában, az őrök egy olajkárt hoztak elém, a kit a
védművek előtt ácsorogva fogtak s a ki azt mondta, hogy ő az én
küldönczöm volt az ellenséges táborban, s onnan hozott kikémlelt
tudósításokat.</p>
<p>Tudtam, hogy ez nem igaz, mert én nem biztam meg ilyen
küldetéssel senkit. Meghagytam, hogy hozzák elém az embert.</p>
<p>Köpczös, tömzsi ficzkó volt, hamis ravasz pofával, a hátán
czepelte az egész patikáját, a minőt ezek az olajkárok szoktak
hordani: egy szekrényt, fából, a minek kétfelé nyiló ajtajai
vannak, s abban mindenféle fiókok, és a fiókokban különféle írok,
kenőcsök és csodatevő labdacsok.</p>
<p>A ficzkó a szemem közé nevetett s azt kérdezte tőlem
szemtelenül:</p>
<p>«Hát nem ismersz?»</p>
<p>«Nem én, soha se láttam a pofádat.»</p>
<p>«Én sem a tiedet, azért mégis ismerlek, Belfegor!»</p>
<p>Megijedtem!</p>
<p>«Te vagy az, Beherik?»</p>
<p>Azzal kiküldtem az ordinánczot, hogy egyedül maradjak vele.</p>
<p>«Hogyan találhattál rám? kérdezém tőle, mikor soha sem láttál
álarcz nélkül.»</p>
<p>«Hát tudod, ennek az a mestersége, hogy van két varázsgyűrűm. Az
egyik a jobb kezem, a másik a bal kezem kis ujján, mind a kettőt a
kövével befelé fordítva hordom. Mikor azt mondom nekik: én most fel
akarom keresni az én vérczimborámat Belfegort, akkor az egyik gyűrű
elfordul az ujjamon. Az tudatja velem, hogy merre induljak el.
Aztán valahányszor válútra jutok, az egyik gyűrűm bejelenti, hogy
merre térjek el; így vezetnek el egész odáig, a hol egyszerre mind
a két gyűrű előre fordul a két kis ujjamon. Ez azt teszi, hogy
helyben vagyok; az előtt állok, a kit kerestem.» <span class=
"pagenum"><a name="Page_279" id="Page_279">-279-</a></span></p>
<p>A magyarázat kissé hézagos volt ugyan; hanem azért nem
tagadhattam el az ördöngös ficzkó előtt magamat, a kit külömben is
szerettem, mert hűséges czimborám volt s egymásnak a vérét nem
szivtuk át hiába. Az én vérem az ő ereiben lüktetett s az övé az
enyimben.</p>
<p>– Hát mi hozott ide, czimbora? hogy engem ily szoros helyen
felkerestél; a hol nem osztogatnak semmit olyan bőven, mint tüzes
golyóbisokat.</p>
<p>– Azért jöttem hozzád, hogy cseréljünk testet.</p>
<p>– Miért kivánod ezt?</p>
<p>– Parancsolatom van rá a Makertól.</p>
<p>– Tehát te még most is Bak-lovag vagy?</p>
<p>– Valamint te is. Ez nem betegség, a miből ki lehet gyógyulni,
sem hivatal, a miből ki lehet lépni, sem ruha, a mit le lehet
vetni, sem feleség, a kitől el lehet válni. A ki a Bak-lovagok közé
állt, az a Bak-lovagoké.</p>
<p>– De én csak a testemet kötöttem le nekik, a lelkemet nem.</p>
<p>– Hát hisz nem is jövök a lelkedért, csak a testedért. A
nyomorult animuládat tartsd meg magadnak, meg az Abrahám kebelének;
hanem a testedet ki kell cserélned velem. Az én testemben aztán
viheted a lelkedet, a hová akarod.</p>
<p>– De mit csináljak én a te testedben széles e világon?</p>
<p>– Azt, a mit én csináltam. Árulsz theriákot, meg sárga
arsenicumot, lapis nephriticust, meg nostoc Paracelsit, opoponaxot
és salamandra kenőcsöt a bolondoknak s fizettetsz magadnak kemény
tallérokat érte. Ez a legkönnyebb életmód a világon.</p>
<p>– De én valamennyi elősorolt kuruzsló szereid közül egyet sem
ismerek s meg nem tudom mondani, hogy melyik mire való?</p>
<p>– Nem is kell azon törnöd a fejedet. Nézz ide a szekrényembe.
Itt vannak fiókonkint rendbe fölállítva a tégelyek, phiolák,
dobozkák, czinncsészécskék, a tetejükbe irt czímeikkel; alattuk
pedig, arra a helyre, a hol állnak, fel <span class=
"pagenum"><a name="Page_280" id="Page_280">-280-</a></span> van
jegyezve apró betűkkel, a miket csak ezzel az erős nagyító üveggel
lehet elolvasni, mindenik írnek az a tulajdonsága, melylyel
bizonyos bajok ellen csalhatatlan a foganatja. Ha jönnek hozzád a
patiensek, csak elolvasod az utasítást s aztán adsz nekik a
köcsögből, a mennyinek megadják az árát.</p>
<p>– De hát aztán meddig kell nekem ezt a te fertelmes alakodat
viselnem, s viszont a magam délczeg termetét te rajtad hagynom?</p>
<p>– A míg mind a ketten vissza nem kivánkozunk a magunk testébe. E
végett átveszed majd az egyik gyűrűt, nálam marad a másik. Ha jön
majd olyan idő, a mikor egyszerre, egy pillanatban mind a ketten
elfordítjuk a kis ujjainkon levő gyűrűket, akkor rögtön vissza
lesznek cserélve a testeink. No hát huzd fel ezt az ujjadra, aztán
hívd be az ordinánczodat, mondd meg neki, hogy kisértessen ki a
várkapun, ott bocsásson szabadon: aztán kinálj meg egy pohár
pálinkával.</p>
<p>Úgy tettem; behittam az ordinánczot, kiadtam a rendeletet, s
aztán egy poharat töltettem meg pálinkával s azt odanyujtottam a
Beheriknek, hogy hörpintse föl.</p>
<p>Hát csak akkor vettem észre, hogy az a pálinka az «én» torkomat
égeti végig, már akkor én rajtam volt a Beherik teste.</p>
<p>S hogy az én testemben megint a Beherik volt, azt mindjárt abban
a perczben tapasztaltam. Egy pattantyús jött be azzal a
tudósítással, hogy a harmadik ütegben a második ágyú megrepedt.</p>
<p>Az én alakom erre azt mondta:</p>
<p>«No hát csak enyvet kell főzetni és össze kell ragasztani, addig
is jó erős madzaggal össze kell szorítani, hogy tovább ne
repedjen.»</p>
<p>Az ordináncz meg a pattantyús egymásra néztek s a markukba
kezdtek nevetni.</p>
<p>No ez mindjárt ferdére megy! gondolám magamban. <span class=
"pagenum"><a name="Page_281" id="Page_281">-281-</a></span></p>
<p>«Te Beherik, sugám az alakomnak, cseréljünk egy perczre
vissza.»</p>
<p>Mind a ketten elfordítottuk a gyűrűinket.</p>
<p>Megint én voltam «én».</p>
<p>– Vigyétek az öntődébe, parancsolám a pattantyúsnak, s hozzatok
helyette a IV-es kamrából a bronz sugárágyúk közül. Mit röhögtök?
ostobák!</p>
<p>Aztán megint elcseréltük a testeinket.</p>
<p>Engem a Beherik alakjában aztán kikisértek a várból, a honnan
osontam tovább. Keresztül kellett mennem az ostromzároló táboron, a
hol természetesen föltartóztattak. Mikor elkezdtek hozzám beszélni,
akkor vettem észre, hogy nem tudok francziául. Én, a ki beszélek
diákul, angolul, francziául, lengyelül, oroszul, törökül, indusul,
hollandusul, most az ostoba Beherik fülével egyiket sem értem, s az
ő nyelve egyikre sem forog, csak a svábra. A főparancsnokkal csak
tolmács útján tudtam beszélni.</p>
<p>«Voltál a várban?» kérdé tőlem.</p>
<p>«Voltam.»</p>
<p>«Átadtad a konstablernek, a mit küldtem?»</p>
<p>«Átadtam.»</p>
<p>«Meg fogja tenni?»</p>
<p>«Bizonyosan meg fog tenni mindent.»</p>
<p>Erre a parancsnok a markomba nyomott ötven tallért, s én ki nem
tudtam találni, hogy miért? Aztán intett, hogy már most elhordhatom
az irhát.</p>
<p>Én aztán a nyakamba vettem a világot s addig vándoroltam egyik
városból a másikba, míg eljutottam Magdeburgba. Az alatt a
gyógyszereimmel annyi pénzt szereztem, hogy kocsit, lovat vehettem
magamnak; nem hordtam már hátamon az orvosságos szekrényeimet,
hanem inast tartottam, a ki dobolt, trombitált a bakon, míg én a
piaczon a csodaszereimet kikiáltottam.</p>
<p>Olyan pompás életem volt, hogy egy perczig sem jutott eszembe,
visszacserélni a testemet Beheriktől. Csak hadd sütögesse ő az
ágyúkat az Ehrenbreitsteinon, ha neki <span class=
"pagenum"><a name="Page_282" id="Page_282">-282-</a></span> ahhoz
volt kedve; dehogy adom vissza neki a testét! Nagyon okos test ez.
Teljes életemben a lelkemnek nem volt annyi megélni való esze, mint
ennek a testnek. Ápoltam is gyöngyen. Úgy kihizlaltam, mintha a
saját magamé lett volna. Volt is módom benne. Valamennyi doktor
mind megbukott Magdeburgban, mert csak nálam keresett minden ember
segélyt. Az én szereim igazán csodákat míveltek.</p>
<p>Hanem egyszer aztán megtörtént rajtam a nagy veszedelem.</p>
<p>Mikor egy napon épen a piacz közepén hirdetném a csodaszereimet,
valami gazember (alkalmasint egynémely irigy physicusnak a
bérencze) tüzes taplót dugott a lovam fülébe, mire az elragadta a
kocsimat, s feldöntött; valamennyi tégelyem, phiolám, skatulyám
mind szétgurult az almáriomomból. A nyakamat nem törtem; hanem
nagyobb baj volt az annál, hogy a szétgurult gyógyszeres edényekről
már most nem tudtam, hogy mi hová való? Csak úgy találomra
rakosgattam őket vissza a helyeikre s bizonyos, hogy sokat
össze-vissza cseréltem e közben.</p>
<p>A miből aztán mindenféle subscusok támadtak.</p>
<p>Nem is említem az olyan szerencsétlen kúrákat, mint midőn
például egyszer a syndicushoz hivattak, a kinek az egyik lába
hosszabb volt, mint a másik, hogy segítsek rajta. Én akkor épen
kissé kapatos voltam a jó franczia bortól, s tévedésből az
«innyujtó» balzsammal azt a lábát kentem be erősen, a melyik a
nélkül is hosszú volt. A jámbor syndicusnak aztán az a lába úgy
megnyult, hogy nem tudott vele máshová leülni, mint az almáriom
tetejére, s ha föl akart állni, bele ütötte a fejét a gerendába. Ez
agyon akart ütni.</p>
<p>A másik inconvenientiám a kereskedelmi kamara elnökével történt
meg; a kinek régóta gutaütött volt mind a két lába, csak két
mankóval tudott járni. Ez ellen is volt nekem csalhatatlan szerem.
Csak hogy persze nem kellett volna belőle többet egy
borsószemnyinél bedörzsölni: én <span class="pagenum"><a name=
"Page_283" id="Page_283">-283-</a></span> a helyett
tudatlanságomban féltégelylyel felkentem a lábaira, a mitől azután
azokat úgy meglepte a gyorsaság spiritusa, hogy a tisztes öreg úr
kénytelen volt egy időre beszegődni a brandenburgi
választó-fejedelemhez kengyelfutónak, mert járni nem tudott, csak
szaladni. S ülni nem volt képes másutt, mint a takács szövőszékén,
a hol folyvást rugdalhatott a lábával, s aludni épen csak egy
taposó-malomhoz kötözve tudott.</p>
<p>De végképen elrontottam az orvosi hitelemet, a midőn a
csodaszereim az előbbi helyeikből leszóródva, hamis helyekre
kerültek.</p>
<p>Így például volt két dicső szerem, a melyik közül az egyik a
kopasz fejre dúsgazdag hajat varázsolt, a másik pedig a kihullott
fogak helyébe ujakat növesztett, ha az ajkra kenték. Ezek a
kiszorítás által helyet cseréltek, s mikor aztán az egyiket egy
kopasz fejü urnál alkalmaztam, a mi fognövesztő volt, attól annak a
homlokán két olyan óriási agyara nőtt, hogy azt minden ember
szarvnak nézte, a mi annál nagyobb boszuság volt rá nézve, mert
feleséges ember volt; míg a másik kenőcstől megint, egy
asszonyságnak, a kinél hiányzottak a fogak, ezek helyett akkora két
bajusza nőtt, hogy egy tamburmajornak is sok lett volna.</p>
<p>De mind ez semmi volt ahhoz a veszedelmes kúrához képest, mikor
egyszer a főbiró feleségéhez hivattak, a ki jó reményben volt, hogy
adjak neki valamit, a mitől elmuljon róla a csuklás, a mit az egész
doctorum consilium nem tudott róla elmulasztani. Nekem ilyen szerem
is volt bizonynyal; csakhogy nem az igazira találtam. A helyett
beadtam neki azokból a labdacsokból, a mik arra valók, hogy a
tyúkok sokat tojjanak. S a szerencsétlen asszony hat hét mulva hét
élő gyermeket hozott a világra!</p>
<p>(– De már ezt az utolsót csak magam sem hiszem el! kiálta fel a
nagyherczeg, kinek már eddig majd az öve szakadt szét a nagy
kaczagástól. De már itt nagyon elvetetted a sulykot. <span class=
"pagenum"><a name="Page_284" id="Page_284">-284-</a></span></p>
<p>– Nem, kegyelmes uram, szólt a soltész, ily esetet valóban
jegyeznek fel a krónikák. Magyarországon Miczbánus gróf úrnak a
felesége szaporodott meg ily csodálatra méltó ivadékkal s mind a
heten fiak voltak és fölnevelkedének.</p>
<p>– No hát bizonyosan az is ezekből a pilulákból vett be.)</p>
<p>Mindezek is nagy ingerültséget költének már ellenem, de
bekoronázta szerencsétlenségemet a polgármesterrel való esetem.</p>
<p>Volt ugyanis két csodatevő szerem, melyek közül az első olyan
kenőcs volt, a melytől az orron levő rezesség eltünik, a másodiktól
pedig minden ezüst aranynyá változik. A polgármesternek volt egy
nagy ezüst tubákos pikszise és egy igen nagy vörös orra. Egyszer
odahivat magához sub rosa s fölszólít, hogy ha igaz a
csodaszereimnek ez a tulajdonsága, tegyek próbát velük ő nála:
csináljam aranynyá a burnótszelenczéjét s tüntessem el az orráról
azt a verességet. Átkozott csere! A szerek össze voltak tévesztve,
s a használat után a polgármesternek az orra lett aranynyá s a
pikszise tünt el.</p>
<p>(De már ez a kúra annyira megtetszett ő kegyelmességének, hogy
azt mondta: «elég volt ennyi a jóból mára! Hagyjunk valamit
holnapra is, mert bizony nem állja ki az ember nevetés
nélkül!»)</p>
<p>Nagy querela lett ebből! A polgármester nem annyira azért
haragudott meg, hogy az orra aranynyá lett, mint inkább azért, hogy
az ezüst burnótszelenczéje eltünt. Azzal vádolt, hogy elloptam.
Pedig ha ismerte volna a chemiát, hát tudhatta volna, hogy vannak
szerek, a melyek egymást elnyelik: az argentum vivum elnyeli az
aurumot, s az «aqua fortis» csak úgy éhezi az ezüstöt, mint a
sovány tehén az árpát. Ezeket «occulta qualitas»-oknak hijják.</p>
<p>Hanem hát a magdeburgiaknak nem volt ehhez való eszük, hogy
ilyen transscendentalis dolgokat meg lehessen velük értetni: a
soltész elé vittek; az átadott a Landvogtnak, <span class=
"pagenum"><a name="Page_285" id="Page_285">-285-</a></span> s az
meg apósa volt egy doctor medicinae et magister chirurgiaenak,
csupa boszuból kimondta rám a büntetést, hogy varázsló kuruzsolás
és keresztyén emberek megrontása miatt pelengérre kiköttessem és
megkorbácsoltassam.</p>
<p>Ekkor azt mondom magamban: «no már barátom, Beherik! addig csak
viseltem a testedet, a mig azt osztrigával és lúdmáj pástétommal
kellett táplálni, de mikor arra kerül a sor, hogy a bőröd
kilenczágú macskafarkával végig czirógattassék, akkor csak viseld
azt magad, cseréljük vissza! Hátha te is meguntad már az én
testemet?</p>
<p>Már ki is kötöttek a pelengérhez, s a bakó napvilágra hozta a
hátamat, fölfedezve, hogy nagyon sok előzetes korbácsütésnek a
nyoma látszik már azon, a mire én természetesen nem emlékezhettem
vissza, mert azokat a Beherik kapta, s annál fogva, minthogy már ez
a Beherik hátának nem volt ujság, a nagyobbik korbácsát hozatta
elő, a melyiknek a végei hegyes horogfejű szegecskékben
végződtek.</p>
<p>«De czimborám, Beherik, ezt már csak álld ki magad!» A két kezem
össze levén kötve, oly módon, hogy a bitót átölelve tartottam,
sikerült a gyűrűt megfordítanom a kis ujjamon.</p>
<p>S abban a pillanatban itt voltam megint az ehrenbreitsteini
casamata szobámban.</p>
<p>Épen ő kegyelmessége a soltész úr állt előttem, az árulás
tanujelét, a tűzkorsót és a levelet tartva elém, hogy mit szólok
ehhez?</p>
<p>Ekkor láttam, hogy micsoda gonoszságot követett el az én
testemben a vérczimborám? A francziák, a kik a baklovagok
szövetségesei, azért küldték őt ide, hogy ily gonosz árulásnak
eszközévé legyen.</p>
<p>Ő kelme azonban, a mint vette észre, hogy kitudódott a
fertelmesség, gondolta magában: «nem jó lesz ebben a testben
maradni, nesze Belfegor! add vissza a magamét!» s ő is egyet
fordított a gyűrűn, ugyanakkor a mikor én. <span class=
"pagenum"><a name="Page_286" id="Page_286">-286-</a></span></p>
<p>Hanem képzelem a meglepetését, a mikor az első viszontlátásra
olyat huzott a hátára a hóhér, hogy hét helyen hasadt végig a bőre.
Ezen még most is jó izüt nevethetném, valahányszor eszembe jut,
hogy milyen pofát csinált hozzá!</p>
<p>Ez volt az én utolsó halálos bűnömnek az igaz története.</p>
<hr class="tb" />
<hr class="chap" />
<div class="chapter"></div>
<p><span class="pagenum"><a name="Page_287" id=
"Page_287">-287-</a></span></p>
<h2>UTOLSÓ FEJEZET.</h2>
<h3>A FEHÉR GALAMB.</h3>
<p>Az itélet, melyet a vérbiróság a sokszoros bűnösre kimondott,
ekkép hangzott:</p>
<p>«A huszonegy előzetes főbenjáró bűn, melynek mivolta kellőleg ki
nem deríttetett, vádlottnak elengedtetvén, elmarasztaltatik csak a
huszonkettedikben: az árulás gonosztettében. Minthogy azonban,
saját vallomása alapján, ezen bűnt is nem saját maga követte el,
hanem a vele testet cserélt vérczimborája s lelke e gonosztettől
távol vala: annál fogva a lelke fölmentetik és Istennek ajánltatik;
hanem a teste, mely e bűnben kapatott, az árulók büntetésére, a
hátulról való főbelövetésre kegyelmesen elitéltetik.»</p>
<p>A kalandor alázatosan megköszönte ez itéletet, s a kegyelmes
uraknak iránta tanusított sok rendbeli grácziáját; nem is kért
többé semmiféle haladékot.</p>
<p>Mikor a vesztőhelyre kivitték, maga szép nyugodtan levetkőzött,
s csak azt kérte, hogy ne kössék hátra a kezeit, hadd tegye össze
imádkozásra. Azután letérdepelt szépen s elkezdé a Miatyánkot
fenhangon elimádkozni.</p>
<p>Mikor az ament kimondá, hátra szólt a muskétásoknak, a kik az
égő kanóczot a lőporos serpenyő fölött tarták már:</p>
<p>«Csak arra kérlek, bajtársak, hogy mikor összelőttök, velem
együtt azt a fekete holló madarat is lőjjétek agyon, a mi a
vállamon repdes!» <span class="pagenum"><a name="Page_288" id=
"Page_288">-288-</a></span></p>
<p>S azzal félve tekinte félre a válla felé.</p>
<p>De egyszerre örömsikoltva kiálta fel:</p>
<p>«Nem! nem! Hisz ez nem a fekete holló. Ez az én fehér galambom!
Visszatértél hozzám! Megszántál galambom? Angyalom, jó Maduskám?
Igazi kedveském! Szorulj a keblemre! a két karom közé! s vidd el
lelkemet oda, hol te lakol!»</p>
<p>Tizenkét puska dördült s a fehér galamb már vitte!</p>
<hr class="tb" />
<p>Így van megírva ez a csodálatos történet a «Rheinischer
Antiquarius» második része második kötetének 613–626. lapjain. Az
ehrenbreitsteini ágyúöntődében ma is mutogatják még egy vasrúdra
akasztott vaskalitkában az «áruló koponyáját» s a tudós Hiegel
följegyezte róla, hogy Gall rendszere nyomán a koponyában rendkívül
ki volt fejlődve a nagyravágyás szerve; a mely miatt ez emberre
nézve a soha el nem érhetett czél valódi kinszenvedéssé tehette az
életet.</p>
<hr class="chap" />
<div class="chapter"></div>
<p><span class="pagenum"><a name="Page_289" id=
"Page_289">-289-</a></span></p>
<h2>TARTALOM.</h2>
<p class="center">ELSŐ RÉSZ: OSTROM ALATT.</p>
<ul class="TOC">
<li>A tűzkorsó <span class="ralign"><a href=
"#Page_1">1</a></span></li>
<li>A kínvallatás <span class="ralign"><a href=
"#Page_10">10</a></span></li>
</ul>
<p class="center">MÁSODIK RÉSZ: A RABLÓK KÖZÖTT.</p>
<ul class="TOC">
<li>A Prjszaka barlang <span class="ralign"><a href=
"#Page_16">16</a></span></li>
<li>A Viszpa-Ogrod <span class="ralign"><a href=
"#Page_49">49</a></span></li>
<li>A Koltuk-dengenegi <span class="ralign"><a href=
"#Page_59">59</a></span></li>
<li>A Berdiczovi zárda <span class="ralign"><a href=
"#Page_67">67</a></span></li>
<li>A Karácsonyéj <span class="ralign"><a href=
"#Page_76">76</a></span></li>
</ul>
<p class="center">HARMADIK RÉSZ: A HERCZEG SZOLGÁLATÁBAN.</p>
<ul class="TOC">
<li>Malach <span class="ralign"><a href=
"#Page_81">81</a></span></li>
<li>Persida <span class="ralign"><a href=
"#Page_90">90</a></span></li>
<li>A vas nyakravaló <span class="ralign"><a href=
"#Page_99">99</a></span></li>
<li>A fehér galamb <span class="ralign"><a href=
"#Page_107">107</a></span></li>
</ul>
<p class="center">NEGYEDIK RÉSZ: A VÖRÖS BARÁTOKNÁL.</p>
<ul class="TOC">
<li>A faoduban <span class="ralign"><a href=
"#Page_113">113</a></span></li>
<li>A Baphomet <span class="ralign"><a href=
"#Page_123">123</a></span></li>
</ul>
<p class="center">ÖTÖDIK RÉSZ: A HOMICIDIUM.</p>
<ul class="TOC">
<li>A Mynheer hajóján <span class="ralign"><a href=
"#Page_146">146</a></span></li>
<li>A múh-borju <span class="ralign"><a href=
"#Page_150">150</a></span></li>
</ul>
<p class="center">HATODIK RÉSZ: A «FALSUM».</p>
<ul class="TOC">
<li>Egy nulla <span class="ralign"><a href=
"#Page_171">171</a></span></li>
<li>Az örökség <span class="ralign"><a href=
"#Page_173">173</a></span></li>
</ul>
<p class="center">HETEDIK RÉSZ.</p>
<ul class="TOC">
<li>A boldog nyugalom <span class="ralign"><a href=
"#Page_179">179</a></span></li>
</ul>
<p><span class="pagenum"><a name="Page_290" id=
"Page_290">-290-</a></span></p>
<p class="center">NYOLCZADIK RÉSZ: BENGÁLIÁBAN.</p>
<ul class="TOC">
<li>Szumro Begum <span class="ralign"><a href=
"#Page_192">192</a></span></li>
<li>A bálványimádás <span class="ralign"><a href=
"#Page_199">199</a></span></li>
<li>Majmúne és Danesh <span class="ralign"><a href=
"#Page_204">204</a></span></li>
</ul>
<p class="center">KILENCZEDIK RÉSZ: A TENGEREN.</p>
<ul class="TOC">
<li>A kalóz <span class="ralign"><a href=
"#Page_219">219</a></span></li>
</ul>
<p class="center">TIZEDIK RÉSZ: UXORICIDIUM.</p>
<ul class="TOC">
<li>Secundogenitura <span class="ralign"><a href=
"#Page_229">229</a></span></li>
<li>A sivó-homokban <span class="ralign"><a href=
"#Page_236">236</a></span></li>
</ul>
<p class="center">TIZENEGYEDIK RÉSZ: AZ ÖRDÖG VILÁGÁBAN.</p>
<ul class="TOC">
<li>A bak-lovagok <span class="ralign"><a href=
"#Page_247">247</a></span></li>
<li>A boszorkány-búcsú <span class="ralign"><a href=
"#Page_256">256</a></span></li>
</ul>
<p class="center">TIZENKETTEDIK RÉSZ: A SZÉGYEN GYALÁZAT
KENYERÉN.</p>
<ul class="TOC">
<li>A gyerehaza-tallér <span class="ralign"><a href=
"#Page_267">267</a></span></li>
<li>A más felesége férje <span class="ralign"><a href=
"#Page_272">272</a></span></li>
</ul>
<p class="center">TIZENHARMADIK RÉSZ: A TESTCSERE.</p>
<ul class="TOC">
<li>A kuruzsló <span class="ralign"><a href=
"#Page_277">277</a></span></li>
</ul>
<p class="center">UTOLSÓ FEJEZET.</p>
<ul class="TOC">
<li>A fehér galamb <span class="ralign"><a href=
"#Page_287">287</a></span></li>
</ul>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_17">17</a></td>
<td>tálálkozásainkat</td>
<td>találkozásainkat</td>
</tr>
<tr>
<td class="tdr"><a href="#Page_64">64</a></td>
<td>pénzt tar-tartani</td>
<td>pénzt tartani</td>
</tr>
<tr>
<td class="tdr"><a href="#Page_106">106</a></td>
<td>valasztanod</td>
<td>választanod</td>
</tr>
<tr>
<td class="tdr"><a href="#Page_118">118</a></td>
<td>kogy elhagyjam</td>
<td>hogy elhagyjam</td>
</tr>
<tr>
<td class="tdr"><a href="#Page_249">249</a></td>
<td>abból ís</td>
<td>abból is</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK EGY HIRHEDETT KALANDOR A TIZENHETEDIK SZÁZADBÓL ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
